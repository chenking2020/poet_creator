事或难遥度，人殊未易知。谁云卧龙死，复有一姜维。
守相卿耆旧，相逢必霁威。渠宁私邑子，汝勿视翁归。
西湖万顷荷，护以堤千丈。应诏待新辞，无为恋盆盎。
一棹绿杨湾，金鳞得处难。长江深有恨，不合蹈船翻。
不觉误随车，迷已为他家。指南却作北，妄意绕天涯。
市声俱不闻，野色良可喜。听公北宅住，还我东皋子。
长江行不尽，帝里到何时。既得凉风便，休将艣棹施。
一片荆山璞，分明辨者难。几人偷眼觑，只作石头看。
一惊涂毒鼓，脱尔丧全躯。谁信髑髅上，重生颔下须。
花落千回舞，莺声百啭歌。还同异方乐，不奈客愁多。
花外廲楼月，莺边吴宫柳。我欲问废兴，春风独无口。
雾豁空江平，楚疏远山出。龙溪夜来雨，爽气侵衣湿。
一块松根石，顽然自古来。更无人觑著，岁岁长莓苔。
霜叶彫残芰，寒花发旧芦。一秋明眼处，落雁惠崇图。
离乱身偶在，窜迹任浮沉。虎暴荒居迥，萤孤黑夜深。
家贫连子屈，事急不由人。开口露拴索，郎当累近邻。
因我得礼你，穷源须到底。九九八十一，阎罗王是鬼。
积雨有余润，游云无定阴。燕飞华屋静，莺啭碧窗深。
日日烦汤使，年年费火攻。暮龄知艾附，不及荔枝功。
清风去无尘，白云来无心。一笑玉溪上，落花流水深。
尘尘井觑驴，莫怪目区区。妄迷争瓦砾，不识夜明珠。
极目生晚照，蓬莱匪仙境。钓得十二鳌，重来谢孤影。
断取沧州趣，移来六月天。道人三昧力，变化只和铅。
斋心礼仙圣，不是爱山游。山中笑何等，白发故诸侯。
太武求溲处，支祁着鏁边。淮风晨裂面，淮浪夜惊船。
有酒斟酌之，欢然成喧哗。何必五侯鲭，李绿兮香瓜。
柳叶遍寒塘，晓霜凝高阁。累日此流连，别来成寂寞。
文章日自负，去家死路傍。高视见霸王，感子故意长。
树合猿啼远，崖荒虎迹新。寻常惯居者，辛苦恐行人。
了不见矜色，晬然真德容。先生新沐发，弟子叹犹龙。
涪陵萨埵子，且道也旁行。亦嚼横陈蜡，不爱孔方兄。
胡髯抱嵌岩，白云拥万里。若弄华阳珠，我欲割左耳。
老丑慵看镜，清狂爱作诗。虽酬真得侣，衰白亦相宜。
妾在山中来，郎在溪头住。郎若泛舟寻，莫误桃源路。
本无迷悟人，只要今日了。了了了了了，面南看北斗。
六籍火未熄，龙兴芒磝云。呼韩朝渭上，已纳王政君。
评漫学屠龙，人言枉费工。自非亲到者，难与论穷通。
求名恐颠難，求道戒进取。谁知却行人，可以超万古。
孤竹二君子，圣人知独清。但将奇节并，何用首阳名。
天公富万有，秋事不曾贫。静阅岁时信，动观天地仁。
此心初无住，每与物皆禅。如何一丸墨，舒卷化山川。
晓雨生池荷，圆珠漾新绿。入手不成珠，空歌彩莲曲。
迟月月已上，清光在高木。未能照我庭，团团隔东屋。
已开临水径，自作探花人。岸柳何为者，都庐欲占春。
姬泣贼由于，子辞必罪姬。为忧君不乐，宁死莫君知。
古寺孤云际，寒斋落叶中。消愁惟是酒，无奈酒尊空。
行路到溪穷，寒流自浼浼。客立平沙上，篙人舣船待。
断石倚枯柳，古色凝空青。落日借猿坐，清晨同鹤登。
南浦逢除日，天涯有去舟。蛮城和雨闭，峡水带春流。
希夷真可观，希夷黑可传。希夷心一片，不可行而言。
楼子燕脂色，灯前艳更鲜。看花直到晓，今夕不成眠。
大厦要直木，郢斤弃如遗。一朝谏省上，王魏不支持。
服除有吊者，待庙至垂洟。亡於礼之礼，斯人其庶几。
春归阆风家，功入天匠手。能将五色云，点缀当户牖。
绯衣受天恩，日瞻唐殿驾。朱三尔何为，欲使两膝下。
睡馀无俗役，信手一枰间。胜负何须较，神情政欲閒。
泾流不浊渭，种桃无李实。养心去尘缘，光明生虚室。
归去倒骑牛，乾坤得自由。知道江山阔，圆成六不收。
孔融过五十，海内故人稀。相府恩犹在，知君未拂衣。
却隐他山雾，来眠此洞云。区区麛鹿辈，战栗敢子群。
龙马图犹在，麒麟使亦传。羲皇心不死，孔子梦难圆。
遗金不知主，视若盗泉然。相与弃之野，妇贤夫亦贤。
后园驴喫草，莫随言语讨。跳上蓦腰骑，来往长安道。
吞却与吐却，算来无处著。要见滑稽人，便是黄幡绰。
焚馀宁有籍，坑后更无儒。不解愚刘项，翻令二世愚。
分行接绮树，倒影入清漪。不学御沟上，春风伤别离。
道盏原非盏，言罗不是罗。只因山突起，个个尽如螺。
三雄分汉鼎，郊野战群龙。将军偶败北，投子空山中。
危阑明倒影，面面涌金波。何处无佳月，惟应此地多。
器局事宏大，心期勿卑汙。俗士不必效，汝为君子儒。
为向东溪道，人来路渐赊。山中春酒熟，何处得停家。
古木列官道，春风老干柯。炎涼知几变，来往阅人多。
呼儿整吾驾，驾言返林庐。可使临老眼，常亲吏文书？
风吹洞口云，水动山头月。野老时问人，前村多少雪。
天王守太白，立国自有疆。舍此复何之，已具浮海航。
劚尽春山土，辛勤卖药翁。莫抛破笠子，留作败天公。
三十未封侯，颠狂遍九州。平生镆铘剑，不报小人雠。
与君为近别，不啻远相思。落日平湖上，看山对此时。
疏凿徒为巧，圆洼自可澄。倒花纷错秀，鉴月静涵冰。
古树夕阳尽，空江暮霭收。寂寞扣船坐，独生千里愁。
良人久在外，想像裁香罗。放下金粟尺，无言颦翠蛾。
东西两湖水，相并比鸳鸯。湖里鸳鸯鸟，双双锦翼长。
一声清溽暑，几处促流年。志士心偏苦，初闻独泫然。
报道春归去，忙来看落红。岂知春不去，还在绿阴中。
大学示絜矩，中庸发尚絥。昔人深工处，愿言日三省。
鸡絮交懽远，琵琶寄恨深。早知胡地冷，永巷亦甘心。
真隐由中土，行窝赏太平。生无皱眉事，单为杜鹃声。
初秋玉露清，早雁出空鸣。隔云时乱影，因风乍含声。
疏点空阶雨，长明古殿灯。庐山岑寂夜，我是定中僧。
晚得看花诀，丁宁趁绝农。乘他醉眠起，别是一精神。
圣代容高尚，山林隐去休。方知尧舜日，亦自有巢由。
受律辞元首，相将讨叛臣。咸歌破阵乐，共赏太平人。
来自蚕丛国，香传弱水神。析酲疑破鼻，并艳欲留春。
回转沙岸近，欹斜林岭重。因君访遗迹，此日见真龙。
气聚烟云速，风飞山岳摧。神游八极表，何必访天台。
扶母犹可免，弃君安所之。可能共母载，忍不授君绥。
人莫嫌山小，僧还爱寺灵。殿高神气力，龙活客丹青。
多图果何益，只自劳奔竞。不如收身心，凝然成静定。
柳花驰道雪，樱子上林红。留得青春住，从教白发翁。
门垣虽蠹坏，古屋尚深沈。鸟雀犹知避，斯民盍致钦。
欲唱玄云曲，知音复谁是。采掇情未来，临池画春水。
霜凋雪剥余，万卉生意动。梅花让群芳，回施春风供。
一叶井梧飘，双星忽相值。却怜参与商，晤会当何夕。
风雨惜春残，新晴为启关。白云归去尽，还我旧青山。
三百六十日，日日醉如泥。虽为李白妇，何异太常妻。
九日山僧院，东篱菊也黄。俗人多泛酒，谁解助茶香。
危石江中起，孤云岭上还。相逢皆得意，何处是乡关。
夫为苌弘血，妾感共姜诗。夫妻同死义，天地一凄其。
遥闻林下语，知是经行所。日暮香风时，诸天散花雨。
举头见长安，志士欣有托。葵藿一生心，岂容天负却。
高枝含烟雾，密叶张羽翼。参差随风势，惨澹入云色。
远书徒搅思，归信屡愆期。瓦卦偏无准，灯花未必知。
真人降紫气，邀我丹田宫。远寄双飞舄，飞飞不碍空。
托钵回身去，钟鼓未鸣时。不会末后句，只有心奯知。
月行虚空閒，月影印在水。月落影还无，一笑人閒世。
新春十日雨，雨晴门始开。静看苍苔纹，莫上人衣来。
紫殿香风暖，珠帘璧月斜。阁中调宝瑟，门外驻羊车。
牲碑伪正朔，祠祝虏衣冠。神亦岂堪此，出门山雨寒。
有书但插架，有门亦常关。是非天下争，而我土石顽。
争进千歧捷，辞荣一著难。生龟教脱壳，试作个般看。
念远心如烧，不觉中夜起。桃花带露泛，立在月明里。
内外都无隔，帷屏不复张。夜眠兼客坐，同在火炉床。
象物行周礼，衣冠集汉都。谁怜事虞舜，下里泣苍梧。
梦里君王近，宫中河汉高。秋风能再热，团扇不辞劳。
珠箔映高柳，美人红袖垂。忽闻半天语，不见上楼时。
褰裳涉幽涧，日落烟岩空。踌躇待新月，长啸来清风。
清贞表独立，半蕊便风流。信有魁天下，群芳未转头。
心若冰将释，貌如儿未孩。青城上官叟，时入梦中来。
剪纸铺平江，雁飞晕字双。秋山青隔岸，谁启读书窗。
青山临黄河，下有长安道。世上名利人，相逢不知老。
洞外复空中，千千万万同。劳师唱竹颂，知是阿谁风。
昨日去年去，今朝今岁来。去年去不去，今岁来不来。
尚自不与米，何堪大遗金。丁仪为有子，文略是诬亲。
古庙炉灰冷，长江烟水寒。再三捞摝得，难上酒台盘。
旭日原隰丽，积雨条枚新。万物此萧散，宇宙一欠伸。
久无叩门声，剥啄问何故。田中有人至，昨夜盈尺雨。
洪钟起暗室，飘瓦落空庭。谁言转丸手，能作殷床声。
初投旱梅戈，忽整潇湘枻。彭蠡镜中行，桐庭天外倚。
青州七斤衫，尽力提不起。打破赵州关，总是自家底。
中夜不能眠，颇疑天有雨。寒燠自古然，不应冷如许。
恨唱歌声咽，愁翻舞袖迟。西陵日欲暮，是妾断肠时。
月转参旗横，梅花梦方熟。罗浮山忽来，毋乃地脉缩。
崖窦乳堪啜，凝眸翠作屏。老禅初定起，山鸟中呼名。
枫林已愁暮，楚水复堪悲。别后冷山月，清猿无断时。
残香犹在笥，旧曲尚书裙。不及新歌舞，樽前奉主君。
忆昔东坡老，曾吟陌上花。我今归故里，卉木正光华。
湘江斑竹枝，锦翼鹧鸪飞。处处湘阴合，郎从何处归。
腊月三十日，腊月二十九。等是岁华终，无事穷相守。
寂寥仍抱病，风雨尚征师。几许野花发，无穷客泪垂。
韩庙坡为记，罗池愈制碑。老农不识字，自唱送神诗。
海榕树倒出，皮斡亦轮囷。或问寿几许，千年为一春。
掬水弄涟漪，清辉碎更随。人间无太白，欲捉可凭谁。
解落三秋叶，能开二月花。过江千尺浪，入竹万竿斜。
凶人凶其吉，吉人吉其凶。曳轮能自信，揲策勿求通。
嫁得瞿塘贾，朝朝误妾期。早知潮有信，嫁与弄潮儿。
江南季夏天，身热汗如泉。蚊蚋成雷泽，袈裟作水田。
大喜与大忧，二者莫能寐。二者若能寐，何忧事不治。
齐峰何处是，似亦出柯山。此是西山物，研磨双泪潸。
风动木初落，霜轻花更幽。晴香山苦马，冷艳水牵牛。
姓安本无双，山林今见一。动必合礼经，心焉在王室。
花开能夜合，草发解宜男。对花今有恨，见草祗应惭。
日暮苍山远，天寒白屋贫。柴门闻犬吠，风雪夜归人。
雪冒禹碑石，云埋泌草堂。早知抱遗恨，悔不挟乾粮。
别是一家春，岂俱日月轮。诸法不相到，闲身混白云。
鸿鹄远砫弋，鱼鸟脱池笼。始觉一无物，方知万事空。
树借看书影，蝉供隐几声。人稀忘屋小，地净觉凉生。
栽梅沿屋角，幽趣少人知。雪后月明夜，孤芳吐几枝。
再说可双璧，斗酒或西凉。索饭仰屋梁，付子瘿木床。
地胜风雷吼，人疑涌海潮。将军英爽在，何物敢兴妖。
暖碧浮天面，迟红上日华。宝幡双帖燕，緕树对缠花。
吹箫凌极浦，日暮送夫君。湖上一回首，青山卷白云。
南涧静者徒，小试扶颠手。期毕栋宇工，拂衣入岩岫。
云门小厮儿，作大狮子吼。鼻孔得半边，不知失却口。
胡乱三十年，不少盐与酱。江西马大师，南岳让和尚。
古者吾夫子，曾称三镶名。后来秦失鹿，刘项死相争。
风色作吴霜，山中草木黄。冷烟笼碧瓦，露叶遍寒塘。
心法先天易，盍于离位求。傥非明出地，长夜使人愁。
画得真如活，华间试展开。黄莺偷眼觑，不敢下枝来。
斜枝饱风雪，疏花淡水玉。一鹊忍清寒，居然伴幽独。
玉露垂青草，金凤动白蘯。一声寒雁叫，唤起未惶人。
老色上尺宅，灵气亏三田。怀我长房翁，授汝鸡石仙。
帝业山河固，离宫宴幸频。岂知驱战马，只是太平人。
腊雪瑞我麦，春雨嘉我谷。老农无他求，一饱万事足。
四面花光合，一身香雾红。忽从霞绮上，跳下锦城中。
瑞露垂花绶，寒冰澈宝轮。对兹台上月，聊以庆佳辰。
心地含诸种，普雨悉皆萌。既悟花情已，菩提果自成。
藜杖同僧扣，应门野叟闲。放他猿摘果，莫把白云关。
百战未言非，孤军惊夜围。山河意气尽，泪湿美人衣。
易乃一量秤，铢铢分重轻。百千亿万事，义理是权衡。
牧有谆谆诲，宜无赫赫声。假令如叔父，一世得狂名。
梅黄初过雨，麦实已登秋。避暑多佳赏，皇欢奉豫游。
欲向江东去，定将谁举杯。稽山无贺老，却棹酒船回。
我来方自噤，投宿寓鸣山。立仗占所戒，对山空厚颜。
寝苫枕干子，有暇绾秋蛇。仁人不忍见，俗子持相夸。
英州挽不来，峡山推不去。行了一日船，依旧朝来处。
茗椀梦中觉，荷花镜里香。凉生只当处，暑退亦无方。
一九与二九，相逢不出手。巍巍不动尊，脚不离地走。
三月二十七，羌山始见花。将军了边事，春老未还家。
慧命闻深义，五体如山礼。学海一时乾，心空方及第。
动植凑东风，天机各自浓。花粘蜂股重，絮恋柳腰慵。
杳杳璧没水，亭亭珠在渊。落潮流不去，还向定中圆。
家寄茅洞中，身游越城下。宁知许长史，不忆陈司马。
安分身无辱，知几心逢闲。虽居人世上，却是出人间。
莫忆鲈鱼美，吴天浪正浮。只应归梦到，千顷荻花秋。
龛龙去东海，时日隐西斜。敬文今不在，碎石入流沙。
猎猎水芭蕉，如将隐士招。清风来处远，袢暑坐中消。
我诗虽云拙，心平声韵和。年来烦恼尽，古井无由波。
制衣寄夫婿，妾有冰雪段。中有连理枝，不忍剪教断。
菊落渊明手，爱人仍及乌。荷花定好友，周子亦陶徒。
一师今何去，天目万丈云。着我粗袈裟，对住大茅君。
掘我窗前箂，与君充煮煨。槎牙勿多弃，聊用敌崔嵬。
水深石可灶，水浅石可矶。多谢山中石，与翁不相违。
此来为佳处，高犹在绝颠。吾衰中道废，汝少更加前。
吾师自有庵，何必从人借。闻道架虚空，大千同一舍。
开帘野水声，倚杖青山色。幽意在人间，人间不相识。
近闻韦氏妹，零落依草木。深负鹡鴒诗，临风欲痛哭。
苍竹纬琅玕，为形有如豆。遇祭何所容，乾桃与修糗。
虽老未龙锺，篱边菊满丛。乍凉天气好，里闬正过从。
来如负弩先，去为乘骢避。江左一片石，留伴幽人醉。
过作抛人去，非真我独知。如何立不定，却有独来时。
人间睡正浓，月到修髯底。三伏凛如秋，蒙头思衲被。
菩提无定法，一体常周匝。个裹了无言，圆成无缝塔。
脚力未须扶，时时踏莎迳。爱君如友生，伴我山行兴。
色阴长带雨，疑是白云根。欲问东巡事，今犹不敢言。
师到华阳洞，山华几度开。只应常救物，却遣世人来。
诡御羞禽获，随车忍兽呼。为敺须桀纣，况逐欠陈吾。
蛩馀窗下月，草湿阶前露。晚景凄我衣，秋风入庭树。
遗爱在斯土，谅如泉山滋。居人不敢唾，时复照须眉。
声求不可求，见迹不寻牛。迹在牛还在，不求何自休。
窄窄山腰路，娟娟屋角花。豨回蔽修竹，鸥暖戏春沙。
既收其印绶，犹送以车船。回首柱下史，江边更可怜。
晓坡北山云，暮宿北山雨。来为北山人，须办北山主。
电影江前落，雷声峡外长。霁云无处所，台馆晓苍苍。
秋风芳桂丛，的皪好颜色。乃公欲盘旋，戒子勿剪伐。
野岸多柔桑，春风长新绿。叶叶是罗纨，不同凡草木。
气禀微有偏，积习日蕃衍。矫厉工弗深，其末必犹反。
常负岁寒色，贞姿不动摇。任从霜雪里，凡木易乾燋。
草色红泉井，桐阴白板扉。徘徊不忍去，坐待白云归。
岩石凝清粹，端然绝世珍。清世轻楚玉，色润胜燕珉。
谪仙豪放甚，小妾伴金鞍。未可将穷相，诗人一例看。
子於亲在日，叱咤不闻声。既曰见而说，应无学未能。
常欲栖山岛，闲眠玉洞寒。丹哥时引舞，来去跨云鸾。
假守昭平郡，偷闲少送迎。亭标梅句老，堂识敬公名。
神居阴物护，臬阈捍洪波。莫虑蛟龙怒，年来畏叱诃。
一日今年始，一年前事空。凄凉百年事，应与一年同。
朼来雪砿头，眼随林麓转。意定众境生，一笑前峰远。
茂陵轻朴学，宽对乃忻然。口谩谈三代，书才说一篇。
舜禹昔禅位，曾将易问蓍。即知重八卦，已自伏羲时。
主人倦邀客，寂寞委苍苔。此日开无益，明年不复开。
拥膝度残腊，攀条惊早春。陈郎浮竹叶，著我北归人。
不忍身逃箭，知为母塞疮。人心有如此，兽面本何常。
玉阶生白露，夜久侵罗袜。却下水精帘，玲珑望秋月。
北地凝阴尽，千门涉气新。年年金殿里，宝字贴宜春。
不食至七日，能将礼自居。既然严像设，亦复奠朝晡。
节过端阳日，蒲觞满自斟。兴怀多感旧，吊古漫成吟。
耿耿曙河微，神仙此夜稀。今年七月闰，应得两回归。
似玉来投狱，抛家去就枷。可怜两片木，夹却一枝花。
潮来沙石没，潮去沙石露。士生那无学，学则词章富。
夏绿分照水，秋香仍满地。吴宫谁教战，一一尽娇媚。
胡羯宁知分，中原欲并驱。设兵生建武，堪与赤眉俱。
亲见房太守，殷勤奉旨甘。那能不心愧，岂止是颜惭。
禁御希临幸，宵衣戒未明。余閒寓弧矢，劝讲只儒生。
鸟道盘空上，松根抱石生。羽人分两舍，鸡犬自闻声。
有画无言语，斯文岂易知。人心对天一，更向画前窥。
龙护朝元阁，鹤栖封禅台。中原垂白叟，只望羽书来。
花好长患稀，花多信佳否。未有四十枝，枝枝大如斗。
跂石复临水，弄波情未极。日下川上寒，浮云澹无色。
度力难堪事，甘心作弃才。欲归归未得，却悔出山来。
万古澜溪上，无风浪拍空。路穷桥断处，看子展神通。
清秋望不极，中原杳茫茫。游子怅寂寥，下马古战场。
柳巷还飞絮，春馀几许时。吏人休报事，公作送春诗。
汉宫若远近，路在沙塞上。到死不得归，何人共南望。
岁月催人老，少年安在哉。羡君杯酒里，日日见花开。
善根经远劫，一念还迦叶。微笑领玄宗，了本无交涉。
碓舍临山路，牛栏隔草烟。问今何岁月，恐是结绳前。
谁在画楼西，相逢语笑低。到家春色晚，花落鹧鸪啼。
酷热无从避，天风几日秋。寸阴不知惜，大火急西流。
寒时暖处坐，热时凉处行。众生不异佛，佛即是众生。
杀牛惭禴祭，黍稷本非馨。斋诵真明德，何劳执礼经。
俱胝一指头，吃饭饱方休。腰缠十万贯，骑鹤上扬州。
种荷玉盆里，不及沟中水。养雉黄金笼，见草心先喜。
暧暧村烟暮，牧童出深坞。骑牛不顾人，吹笛寻山去。
雨打知无那，春暄绝不禁。小风千点雪，落日一须金。
从人索莲花，手持双白羽。莲花不可见，莲子心独苦。
百年宋玉石，三里莫愁乡。地接荆门近，烟迷汉水长。
邀饮奏醴醪，案杯烹蟹螯。吾非独醒者，莫诵楚人骚。
腰不为米折，头独采菊低。晚节名元亮，思与隆中齐。
去燕忽若失，断蝉凄复连。不唯观物化，且以感流年。
青山白云父，白云青山儿。白云终日倚，青山总不知。
生长古墙阴，园荒草树深。可曾沾雨露，不改向阳心。
愿海散香风，花披菡萏红。锦鳞方上钓，金锁已腾空。
人言是金屋，我见即柴门。但认安身处，区区何足论。
开阁何其盛，行边寝已疏。绕床弹指叹，六丈圣人欤。
极力排舒黯，联翩去不回。惟应刀笔吏，时得到翘材。
秋花莫插鬓，虽好亦凄凉。采菊还挼却，空余满袖香。
三冬气凛冽，独立千崖雪。横斜溪上梅，影落溪桥月。
闲吟秋景外，万事觉悠悠。此夜若无月，一年虚过秋。
万顷田间雨，多从顶上生。野人犹不足，常拟凿为平。
夜深秋洞里，风雨报龙归。何事触人睡，不教胡蝶飞。
檐间清风簟，松下明月杯。幽意正如此，况乃故人来。
江南江北来，昨夜同枝宿。平明一声起，回顾已极目。
谁易阿谁难，多闻不透关。忽解空无我，内海更藏山。
欲作银河落，支筇仰面看。会须雷电散，已觉逼人寒。
茧馆桑阴合，新丝已上机。忧勤不知暑，亲织衮龙衣。
入院数日来，人事闹烘烘。两脚走如烟，眼不见鼻孔。
腊月三十日，开口便为敕。更拟问如何，明朝正月一。
山合云初尽，溪阴下夕阳。贫看无限好，柳底坐秋光。
静居青嶂里，高啸紫烟中。尘世连仙界，琼田前路通。
夜泊武昌城，江流千丈清。宁为雁奴死，不作鹤媒生！
陶子沉酣汝，刘郎佩服之。元来天地内，乃有两东篱。
不嫌夫婿丑，亦勿厌深村。但得一回嫁，全胜不出门。
世人不我与，自契黄龙心。竟复何远近，一瞬万古今。
云以无心出，云归亦何心。樵牧窥其藏，妄意此阻深。
寒则普天寒，热则普天热。透出寒暑关，何曾离窠窟。
偶来松树下，高枕石头眠。山中无历日，寒尽不知年。
小竖驱牛羊，日照山下道。山翁家业贫，青松不得老。
可是武陵溪，春芳著路迷。花明催曙早，云腻惹空低。
澄练正萦槛，高屏近拥门。偏宜云惨澹，更好月黄昏。
怀哉丈人行，四海空交游。桃李不识面，一生慕荆州。
明月照前墀，牛弦奏流水。清风如未回，敢望无云起。
溶溶溪口云，才向溪中吐。不复归溪中，还作溪中雨。
小浦闻鱼跃，横林待鹤归。闲云不成雨，故傍碧山飞。
世界无非我，心怀即是天。玉堂并草舍，何地不安然。
人行秋色里，诗入画图中。笑指白云顶，猿啼第一峰。
二月春将半，桃花开烂熳。纷纷寻剑客，谁是不疑汉。
未能追绮季，且复守东罔。为有先庐在，它山忍遁藏。
三闾纫佩秋，志在公子兰。荃不察予衷，江干泪潺湲。
映物随颜色，含空无表里。持来向明月，的皪愁成水。
志一气以动，气一志以随。持养使清明，和平毋暴之。
东园宫草绿，上下飞相逐。君恩不禁春，昨夜花中宿。
锺乳三千两，胡椒八百斛。笑杀出中人，破纸塞故屋。
范公蜀西曲，陆老剑南诗。子美渠曾道，渊材辈岂知。
路似羊肠绕，溪如燕尾分。青山相领略，许我一丘云。
主人无机心，兕虎皆可入。君看小渚中，岂特群鸥集。
扫石荫双松，岸巾穿万竹。尔来又一奇，岩泉寒可掬。
贫女貌非丑，要须缘嫁迟。还似求名客，无媒不及时。
香销连理带，尘覆合欢杯。懒卧相思枕，愁吟夜起来。
自昔谨交际，人情易因循。敬始以念终，君子贵守身。
仙路多官府，真人未上升。松窗霜月白，相对诵黄庭。
堕脱知何处，凭君子细看。潮来无别浦，木落见他山。
欲识春囘处，晴峰俯碧泉。岩峦犹积雪，草木已生烟。
愁云重拂地，飞雪乱遥程。莫虑前山暗，归人正眼明。
劲节岁寒碧，芳枝春暖红。清和夷惠德，千载尚闻风。
昨夜村饮归，健倒三四五。摩挲青莓苔，莫嗔惊著汝。
客劳田头饷，渠怜马上郎。作劳并罄控，未用别闲忙。
倾盖见芳姿，晴天琼树枝。连城犹隐石，唯有卞和知。
吹腔不识愁，愁耳偏闻吹。月明吹更苦，泪洒降羌儿。
庭树应如我，相逢益老苍。别来秋苦雨，但觉瓦松长。
渌水明秋月，南湖采白蘋。荷花娇欲语，愁杀荡舟人。
陆子江海人，所愿守节死。潮生钓濑边，月落菱歌里。
游人摩苍崖，满手闻异馨。不垂身后芳，何以知仙灵。
倦枕回尤数，东方不肯明。只将无睡耳，终夜著蛩声。
依稀苕帚柄，仿佛赤斑蛇。棒下无生忍，临机不识爷。
天地一身在，头颅五十过。流年消壮志，空使泪成河。
手把杏花枝，未曾经别离。黄昏掩闺后，寂寞自心知。
村落頳桐日，茅茨白栋风。闲阶沾雨菊，又绿去年丛。
宝地乘峰出，香台接汉高。稍觉真途近，方知人事劳。
金屋风光别，仍逢令节新。争传九子粽，皇祚续千春。
霞通海天曙，月来东山白。共是凭栏人，谁足当秋色。
居北有朝路，居南无住人。劳师问家第，山色是南邻。
高风过岩麓，林杪撼潮海。满地落松花，杖履袭清霭。
彼雏饰容服，吾穉业耕锄。不以贫惭富，贤哉妇儆夫。
药圃幽人径，桃源处士居。岁时虽屡改，踪迹尚如初。
南浦凄凄别，西风袅袅秋。一看肠一断，好去莫回头。
可惜出群蹄，毛焦久卧泥。孙阳如不顾，骐骥向谁嘶。
有人抱幽真，偏适林野趣。要之等喧寂，乃是安心处。
四海无远志，一溪甘遂心。牵牛避洗耳，卧著桂枝阴。
祀典当时盛，忠曾保赵孤。谁知宋祚绝，今与尘俱无。
船头一摇桨，船尾万波随。闻道山中乐，无人尽日维。
俭德闻中外，徽音继葛覃。化行人自劝，何待讲亲蚕。
庭前无繁植，痚竹附梅坡。虽然无巨荫，明月飞来多。
去国三巴远，登楼万里春。伤心江上客，不是故乡人。
一世竞荣利，纷若空中花。蚤作田园计，人生会有涯。
酒对红炉暖，香凝绣被温。老天有私意，寒不到朱门。
大秤秤不起，小斗量不尽。无量劫即今，无不是心印。
灼灼生寒烬，终朝照席明。从教占有验，燃灭本无情。
无妄均所与，大畜患不多。性岂无知者，心如未尽何。
长剑歌明月，吴门一夜过。红楼何处是，为说马阑坡。
恶道自销溶，因明智慧通。久客还元舍，不离旧家风。
托根虽异所，飘叶早相依。因风若有便，更共入云飞。
啾啾雀满树，霭霭东坡雨。田家夜无食，水中摘禾黍。
来亦一布衣，去亦一布衣。羞见关城吏，还从旧路归。
岩芳斂空华，谷响答虚牝。坐看白云生，会得无生忍。
褊地难层土，因厓遂削成。浅深岚嶂色，尽向此中呈。
小院无人夜，烟斜月转明。清宵易惆怅，不必有离情。
眼前列杻械，熊挂玄蛇吼。夜看丰城气，朝光入畒牖。
海色连四明，仙舟去容易。天籍岂辄问，不是卑朝士。
客爱清殊绝，僧愁冻不胜。可怜兜率寺，齐供一湖永。
小潘诗家子，解作无声诗。八境俱妙绝，冷泉天下奇。
移阃于重庆，支吾亦十霜。但闻绳魏尚，不见雪陈汤。
陈绿向参差，初红已重叠。中庭初扫地，绕树三两叶。
旧鬓千丝白，新梅百叶黄。留花如有待，迷国更须香。
尝觇金匮书，遗逸穷冥搜。肯令太史氏，挽作周南留。
岁时销旅貌，风景触乡愁。牢落江湖意，新年上庾楼。
晴檐荫虚白，夜灯耿閴寥。自怜声吾伊，亦复如闻韶。
暝色生前浦，日沉西岭树。隐约有孤僧，远入深云去。
荒城孤绝处，犹指玉钩亭。凉月遍宜上，江南山更青。
入夜始维舟，黄芦古渡头。眠鸥知让客，飞过蓼花洲。
霜螯百镒重，人世一身多。我意已凄惨，如君风味何。
水畔幡竿险，分符得异恩。潮回波似镜，聊以寄君身。
延袤三乡外，东流与海通。河神屡加惠，帆借往来风。
非身大莫寻，日落隔天阴。露柱侵云汉，井是丈三深。
我得圣俞诗，终身变何有。名字吒文编，佗年知不朽。
有水碧于天，玄云滃然起。定是临池人，一沐管城子。
躬稼复樵渔，养亲还读书。不闻官赐帛，惟见吏催租。
雾縠含风细，云绡叠雪香。虽膺天下养，犹服浣衣裳。
昭崖泫泉液，勃勃上云气。未遂朝宗顾，先有为霖意。
但有岁寒心，两三竿也足。虬腾双角直，鲸喷两须长。
中园啄尽蠹，未肯出林飞。不识黄金弹，双翎坠落晖。
太公辅西柏，严子客东京。独有汾亭者，无人得姓名。
下马汤家市，前村数里赊。败篱瓜少蔓，簇舍莣先花。
浩浩乾坤阔，微微见断山。颇兴浮海意，吾道正多艰。
飞雪带春风，裴回乱绕空。君看似花处，偏在洛阳东。
采莲莫采花，采花损空房。留房结青子，种作明年香。
春禽犹竞啭，夏木忽交阴。稍觉秋山远，俄惊冬霰深。
何处秋风至，萧萧送雁群。朝来入庭树，孤客最先闻。
衰老百无堪，担头入闹篮。生涯何所有，弥勒是同龛。
兰芎围绝嶂，图画望中悬。几度令人慕，登临学葛仙。
挂帆涉沧波，瞬息三万里。蓬莱有会期，莫为风雨止。
幽明虽异趣，追远岂殊哉。隐隐闻箫鼓，神君尚冢回。
机难下鸥鸟，察至见渊鱼。何日抽回去，商人愿出涂。
葛公住此山，此山湛如蓝。只今何处去，犹自口喃喃。
背荫常先积，当明竟早消。草衰犹秀色，柳悴亦长条。
国土河沙数，广论无遮护。穷闲一个人，无棍又没裤。
江南春草绿，江北未开花。佳人在何处，迁谪寄长沙。
受命独也正，岿然十八公。人独匪正命，胡然不如松。
老骥千里志，元龙百尺楼。想同湖海心，逸气横清秋。
先将补衮线，绾作钓鳌丝。投向苍江月，经纶小试之。
陶翁书甲子，楚客纪庚寅。村叟无台历，梅开认小春。
自从出腹来，未尝识奇伟。顾瞻忽眩晃，冷汗如泼水。
父居郎省日，莳柳向庭中。对柳如对父，那能不敛容。
云开岩玲珑，一窍入虚空。亦有闾阎事，何当叩上穹。
秋月满痚林，林影自零乱。白猿啼一声，山空夜将半。
骨永埋胡地，魂终恋汉廷。谁令妃远嫁，千载塿犹青。
江南一枝春，岁久暗香灭。怪得深夜寒，荒村映残雪。
双鸳刺绣领，粲烂五文章。暂近已复远，犹持歌扇障。
国老辞机密，阉儿叩绪馀。殷勤传一诀，莫遣上观书。
朝朝出阳谷，夜夜入虞渊。且看乌轮转，休论蚁磨旋。
汉家轻壮士，无状杀彭王。一遇风尘起，令谁守四方。
垂阴覆绿波，檀栾影空注。傍有微径通，穿云向何处。
酒力欺寒浅，心清睡轻迟。梅花擎雪影，和月度疏篱。
高秋夜分后，远客雁来时。寂寞重门掩，无人问所思。
出仕虽无补，归耕宁买田。聊将报明主，庶不愧前贤。
谁翦银河水，飞花出汉霾。月明人竞往，踏破水晶街。
身轻婚嫁毕，耳静市朝疏。褫带脱乌帻，一窗宽有余。
巴江可惜柳，柳色绿侵江。好向金銮殿，移阴入绮窗。
塞北千人帐，江南万斛船。菩萨窝裹坐，总谓是虚传。
信以实诸言，於外无妄宣。要须循尔物，何可背其然。
昨夜瓶始尽，今朝瓮即开。梦中占梦罢，还向酒家来。
佛迹空中兹，佛心无处所。寻迹以求之，似学邯郸步。
窗牖月色多，坐卧禅心静。青鬼来试人，夜深弄灯影。
我与雷居士，平生事远公。无人知是旧，共到影堂中。
有爱即耽著，竹色共花光。何似无心人，尧桀两相忘。
亭尤逢夜竹，不识自知音。朦胧望明月，终得拂青尘。
师住青山寺，清华常绕身。虽然到城郭，衣上不栖尘。
火齐堆盘起，珊瑚列库藏。不如茅屋底，父子事耕桑。
怅然高阁望，已掩东城关。春风偏送柳，夜景欲沉山。
鸟鸣青溪中，人行彩虹外。洗药归去来，声迹两幽晦。
朝真方舍杖，步月始闭门。零落山花後，经旬掩绿樽。
玉锸朝扶鬓，金梯晚下台。春衫将别泪，一夜两难裁。
乍向红莲没，复出清蒲飏。独立何褵褷，衔鱼古查上。
阴能间其疏，竹可扶其弱。点缀自天然，讵须金孔雀。
风柰应难守，冬鱼未易求。剖冰不辞冻，抱树可胜愁。
万事销身外，生涯在镜中。唯将满鬓雪，明日对秋风。
静处乾坤窄，闲居日月忙。虚空即妙体，独露法中王。
荆扬风土暖，大城铁不如。秦山忽破碎，流落随丘墟。
翦彩催花发，开帘望燕归。藏阄新过腊，习舞竞裁衣。
屏灯红灼烁，窗月正黄昏。印出横斜影，分明竹外村。
菊老芙蓉退，化工少均逸。蚤晚梅花动，从此无闲日。
人间百春秋，天上一昼夜。六丁驱日轮，长过咸池下。
德胜王太子，号不如密多。指山还梵志，魔群不奈何。
我梦随汝去，东阡松柏青。却入西州门，永愧北山灵。
我爱韩亭好，霜空宿蔼收。望中江入海，应有济川舟。
骑虎度诸岭，入鸥同一波。香寒明鼻观，日永称头陀。
从容吏隐间，游戏僧俗里。孤月浪中翻，吾心正如此。
圆象天仪转，方侔地里分。独超形器外，寂感一灵君。
开卷必起敬，肃容正冠襟。如侍圣贤侧，亲承謦欬音。
仙家瑶林天，移来在江国。谁欤境中人，山立而玉色。
景景照幽房，荧荧吐焰长。昔年江上女，曾向乞余光。
扁舟过寂寞，十诗继骚雅。定是王弘孙，犹记南山下。
疲痾荷拙患，沦踬合幽襟。栖息在何处，丘中鸣素琴。
荤膻停夜食，吟咏散秋怀。笑问东林老，诗应不破斋。
一道如弦直，心亲手更亲。箭穿红日影，方是射雕人。
曾向钱唐住，闻鹃忆蜀乡。不知今夕梦，到蜀到钱唐。
忻悲泪湿巾，忆昔枉精神。今朝闻道矣，夕死也甘心。
塞北为君戍，江南是妾家。遥知关外雪，正似岭头花。
诸尘勿易难，那个别归关。可怜迷妄者，横锡步云山。
昨夕风掀屋，今朝雨壤墙。虽知炊米尽，不废野歌长。
业业扶重蕊，微风动弱枝。北人言语巧，史作菊酴醾。
望峡初愁远，当前忽不知。如何船进处，却在棹停时。
金谷园中柳，春来似舞腰。何堪好风景，独上洛阳桥。
突兀临飞鸟，溪僧惯往来。云山多乐处，且入小天台。
蒙君遗长牋，语意如何说。请看身上衣，裩中本无蝎。
旦暮潮流急，东西径路斜。无从质疑字，共属野王家。
登楼一南望，淮树楚山连。见雁无书寄，归吴定此年。
一匹好东绢，天寒家未温。尽教儿拆绣，闲管妇无禈。
三贤堂趣远，四照阁诗传。高节无人继，孤山只俨然。
晓佩摇苍玉，晨旂亚翠斿。新年好春色，今日满皇州。
坠帻长须丑，遗靴一足濡。不须诃小鬼，烂醉要渠扶。
负罪臣宗元，移书数问赦。仅如雁往来，羡君还里社。
一二三四五，各各面相睹。甜瓜彻蕂甜，苦瓠连根苦。
仙游知几年，晨香梵古佛。人移境亦移，高风日披拂。
忆同稽阮辈，醉卧酒家床。今日垆边客，初无人姓黄。
等閒移作塞，郑重喝成卢。莫看文怀瘦，胸吞几寄奴。
容易三年另，缠绵万里情。梦中频见面，终是不分明。
东岗人不识，野寺在樵渔。落叶年年满，春风为扫除。
摘杞搜枯梗，攀花脱脆包。蝶呈新样粉，柳送隔城梢。
岭海坐清静，府公金玉姿。幕府省文书，简编可委蛇。
林阜玉参差，寒乌千万斯。直疑飞绕处，错认月明枝。
涧道垂黄花，山城拥红叶。人争小舟渡，马就平水涉。
魄依钩样小，扇逐汉机团。细影将圆质，人间几处看。
散影玉阶柳，含翠隐鸣蝉。微形藏叶里，乱响出风前。
白日看云坐，清秋对雨眠。眉头无一事，笔下有千年。
翠浪两岐麦，冰丝八纎蚕。今年收倍好，歌颂满周南。
渺渺晴烟薄，苍苍古树昏。天涯殊未足，对此暗消魂。
嵯峨山上石，岁岁色长新。若使尽成宝，谁为知己人。
一种秾纖态，三郎未必知。浪将妃子比，妃子太浓肥。
两霁景自好，秋深天未寒。可能乘兴否，夏圃上盘桓。
昨蒙记云萍，得得睹台星。君宜厚自重，绝似前金陵。
怀印喜将归，窥巢恋且依。自知栖不定，还欲向南飞。
冰衔常凭麽，雪鬓转皤然。一然差堪喜，诗多似去年。
野航一逍遥，湖海意自足。翩翩犯斗牛，谁谓推平陆。
书初说包贡，礼有献民虏。末流尚忍闻，作俑叫千古。
种稑献新种，袆褕汗旧衣。玉钩随步辇，行持采桑归。
江险不容极，禹功胡可忘。向来小龙子，衮冕食千羊。
鸟语烟光裹，人行草色中。池边忽分散，花下复相逢。
得祖胜河沙，这裹又勾加。亦无所得故，菩提萨埵耶。
解牛中肯綮，相马外骊黄。从知得三昧，意到形自忘。
骤暖如初复，通身退褀衣。只言寒已去，却等五更归。
父子本天性，人伦此其大。一言在有亲，不可薄厥爱。
伐蒲君父命，校者是吾雠。披直寺人耳，钥麑信有谋。
为无所得耶，穷理绝纤瑕。不可得中得，无碍亦无遮。
借榻卧云屋，欹枕仔细听。误疑鸣珂声，不知水泠泠。
聚景贮壶春，仙关昼不扃。小桃无数发，好幸彩霞亭。
故人已为土，衰鬓亦惊秋。犹喜孤山下，相逢说旧游。
山僧虽不饮，酤酒引陶潜。此意无人别，多为俗士嫌。
刻画峰峦势，尸功翰墨余。锁窗閒昼永，高卧数中书。
春日在天涯，天涯日又斜。莺啼如有泪，为湿最高花。
锦车天外去，毳幕雪中开。魏阙苍龙远，萧关赤雁哀。
暖日初添刻，柔风乍袭衣。弄孙时哺果，观织屡临机。
山雨留清气，溪飙送早凉。时回石门步，阶下碧云光。
谁得陶朱术，修池一水宽。皇恩浃鱼鳖，不复敢垂竿。
人贫多智短，马瘦见毛长。独宿双峰寺，同焚一炷香。
谨勿悲生女，均之有至情。萦能赎父罪，兰亦替爷征。
朝游孤屿南，暮戏孤屿北。所以孤屿鸟，与公尽相识。
冬与滕六宜，夏与赵盾敌。更有茯苓功，保君千岁质。
昔闻河上公，今见濠上翁。姓名氏时易，道德经解同。
全红开似镜，半绿卷如杯。谁为回风力，清香满面来。
九年坐兀兀，胡僧无妙诀。长安路坦然，夜行人不绝。
鸾鹤纷来下，天风驾月明。语言难道断，不堕世间声。
不见江南客，愿听江南钟。倾耳度遥夜，天寒多北风。
世间多少事，千门并万户。乞晴便得晴，祈雨便应副。
我欲逃乡里，我欲去坟墓。左公今既来，谁忍弃之去。
野花簪短笠，露湿蔓青青。莫笑儿童小，人间河鼓星。
避事已谢客，养性不看书。书中多感遇，掩卷辄长吁。
的的当阳句，明明箭后路。著靴人喫肉，赤脚人趁兔。
傅语双峰老，汝师是如来。如何一瓣香，却为杨诚斋。
不独满池塘，梦中佳句香。春风有馀力，引上古城墙。
秋江清浅时，白鹭和烟岛。良哉观世音，全身入荒草。
观宇藏山崦，昔居火宅僧。因缘有时节，羽服奉香灯。
住亦无可说，去亦无可说。窦八布衫穿，金刚嚼生铁。
向壁暖悠悠，罗帏寒寂寂。斜照碧山图，松间一片石。
佳人天一方，岁暮音书绝。一枝持赠君，犹带去年雪。
已作南夷长，那为北面臣。未忘真定冢，毕竟是华人。
五夜风吹露，林间鸟唤群。钟声和月落，惊起四山云。
昌国古要区，人物屹相望。功名刻高崖，粟帛赐满箱。
山僧不厌野，才子会须狂。何处销君兴，春风摆绿杨。
春雪满空来，触处是花开。不知园里树，那个是真梅。
水国鸿雁秋，烟沙风日丽。莫遣角弓鸣，惊飞不成字。
青山藏不得，走杀参禅客。拶破洛浦珠，面前光烜赫。
不是风幡动，天生了老君。出胎头上发，寸寸白如银。
久历金门贵，未酬黄屋知。如闻天禄客，抱恨作铭时。
一州两迁客，无地顿奇材。方送端明去，还迎博士来。
褰裳登九重，走笔书十三。两头俱不住，临去又图南。
青山衔落日，白杨吐悲风。欲觅玄真子，沧州云濛濛。
故人行迹灭，秋草向南悲。不欲频回步，孀妻正哭时。
草枯山欲冷，逗蓝往重云。一箭无双中，何如射一群。
春风等君意，亦解欺桃李。写得去时真，归来不相似。
一听早蝉响，坐悲芳岁阑。新秋空索寞，前事但心酸。
虫蠹书害少，人蠹书害多。虫蠹曝已去，人蠹当如何。
眼中万少年，得志行所为。白马蹴微雪，追随燕蓟儿。
溪水拍浮满，野花红白多。老夫被牵率，信步出鸡窠。
棠梨芳意多，颇惜岁晼晚。殷勤小春花，特地慰愁眼。
炯炯练千尺，苍苍玉万个。客来魂一清，四顾不敢唾。
野坐花飞片，溪行水涨痕。山中閒日月，世上别乾坤。
亭亭绿荷叶，密密罩清波。为见湖光少，却嫌荷叶多。
紫陌暖风细，露房山更深。蜜甜不知味，万花空损心。
画得百千本，都记祗这是。师玿好阴当，杨岐第七世。
无相中为人，天鼓发音声。汝等诸天人，昔为地狱身。
泉流逢石缺，脉散成宝网。水作璎珞看，山是如来想。
使君美且仁，遍地种桃李。岂独放春花，行看食秋子。
水似珠珰入，池如玉磬开。临流唯自适，鱼鸟莫相猜。
父魄下沉渊，儿声上彻天。向令逢孔氏，是亦女参骞。
勿以梁事问，将遗太后忧。若非叔长者，谁为帝忠谋。
款款穿芳径，双双度短墙。不知身是幻，抵死恋花香。
曲水分山阴，舆梁胜溱洧。一咏见高风，驷马安足取。
家寄关西住，身为河北游。萧条岁除夜，旅泊在洺州。
蝉声满秋树，云影护晴雷。独坐西风久，半空飞雨来。
名教自可乐，搢绅贵行道。何必学狂歌，深山对丰草。
奉水微微洒，恭提帚与箕。室堂须净扫，几案亦轻麾。
悒悒复悒悒，秋眠成梦泣。薄暮落花天，高楼面风立。
未识贵池好，尝闻弄水名。白鸟鉴中立，画船天上行。
九日重阳节，开门有菊花。不知来送酒，若个是陶家。
贵贱有定分，勤劳无怨心。若令逢吕武，亦化作姜任。
山开明日峡，水写武陵溪。地胜人堪隐，源深客自迷。
黄门执戟翁，晚乃薄词赋。我宜草玄文，未必知妙处。
健碧缤缤叶，斑红浅浅芳。幽香空自秘，风肯秘幽香。
琴瑟情虽重，山林志自深。常忧时节变，辜负百年心。
夜暗勿遽戚，昼光无疾行。自昭惟进德，用晦岂伤明。
时节浇松近，人家擘纸归。但知题墓好，不笑乞墦非。
井空寒不流，汲取不知夏。披襟醉瑶华，白榆历历下。
松接朝天路，钟闻贾客船。醮坛秋有月，丹井古无泉。
易经传父子，前后弓帛贲。衣钵堂室中，千古发潜秘。
圯上求西舍，隆中买北邻。种花行造化，移竹试经纶。
春日正晴明，满园花盛发。劝尔竹木鸡，莫啼泥滑滑。
得势茅欺蕙，安成爵笑鸿。吾年已如此，役役又西东。
我爱韩亭好，文公像逼真。音容虽已往，英概恍如新。
吃得肚婴撑，寻思绕寺行。空中设罗网，只待杀众生。
来何必召云，去何必飞天。我名不为龙，何能雨尔田。
一峰何突兀，不与群峰齐。纵目乾坤窄，回头日月低。
决狱初迎雨，开仓旋取陈。青黄今接夏，饥疫免忧春。
沉沉向秋暮，切切声相续。夜静草堂深，闲床照孤烛。
春风有多少，尽入使君家。当与那人乐，满园桃李花。
水竹两奇绝，客来安此名。那知污秽里，识得是真清。
出门鸡一鸣，仆马蹋晓冻。岂知牧牛儿，正作维鱼梦。
夜雨敛重云，晓鸿鸣寥沈。可怜祖师意，头头都漏泄。
悄悄山郭暗，故园应掩扉。蝉声深树起，林外夕阳稀。
舟人苦炎热，宿此乔木湾。清月未及上，黑云如颓山。
寂寞之淳音，其为乐至深。应嫌鼓腹者，独自抚弦琴。
春雷忽隐隐，春雪复纷纷。农夫戒及泽，荷钎已成云。
淡墨磨虚空，秃笔蘸沧海。点污天台山，是他这一对。
仙翁去不还，石井烟雾白。谁难蹑其踪，勾漏良吾宅。
崎岖千万山，踏破青鞋底。何似引章泉，同耕老兄弟。
瘦骨春衫薄，华颠彩胜垂。菱花应窃笑，妆束不相宜。
药性贵温凉，胡为辛且烈。无与桂附徒，天资更趋热。
缥缈云烟外，迢迢江水明。数家藏密树，一塔峭孤城。
横江一片碧，攜鹤上渔船。收纶不成下，却抱钓竿眠。
克己贵乎严，存心大而正。改过勿惮吝，任道尤须劲。
野烟寺初暝，僧添宝篆香。鲸音送残照，敲落楚天霜。
蒲萄归遗母，所嗜固应思。卿乃有母遗，谁知此语悲。
衡岳望嵩少，屹然河汉间。浮云自来往，谁肯拓关山。
巴陵三转语，钝置老僧门。灵山无半句，报尽破庵恩。
陟浅犹须杖，谁云佛有神。乃知杯渡者，只是热瞒人。
窗前有修竹，道人心自足。清风入诗肠，何用五鼎肉。
山城风雨收，未省牡丹开。正讶迟红药，双葩忽送来。
田中多峭石，苍玉乱欹斜。怪似湘中见，封域近长沙。
心如一片苗，是苗皆可植。莫种亦堆培，莫容荆与棘。
开池不待月，池成月自来。寒山逢拾得，拊掌笑咍咍。
疏苇雨中老，乱荷霜外凋。多情惟白鸟，常此伴萧条。
不逐风云去，盍求山泽安。祗怜当笔者，空作画屏看。
自为遗老传，或入少年丛。我已无同辈，谁能起此翁。
松道须雨洒，山扉遣风开。尘念自起灭，至人无去来。
驿使何时发，凭君寄一枝。陇头人不识，空向笛中吹。
南山烟雨霏，北山风露多。衣沾非所惜，屦湿知如何。
似汝论三易，何人阅五车。白头长作侣，黄石即为家。
买鱼问水客，始得鲫与鲂。操刀欲割鳞，跳怒鬵鬣张。
惭非苏子佩，聊置简书间。尺牍予慵理，何劳汝汗颜。
徐淑古铜镜，背多青绿花。收藏敢轻慢，曾得照秦嘉。
猫全食血功，虎备起尸杀。无奈阿舅何，不传上树诀。
江水春沉沉，上有双竹林。竹叶坏水色，郎亦坏人心。
天意降时雨，山川潜出云。锄秦将授汉，嘴力半因君。
雁级指高冥，登瞻地域灵。路寻沧海断，山带沃洲青。
幼也知孝让，居然合礼仪。休疑汝尚小，须信我饶为。
但见蹙红巾，未闻衣黄里。一试缕金裳，世职真西子。
雪檐晴作雨，道空日如年。燕坐无馀事，床头易一编。
偶步忘归远，心闲逸兴增。山深知有寺，路尽不逢僧。
霜下石桥滑，蛩吟茅店清。梦回残月在，错认是天明。
视后而著鞭，书此以自儆。一言行终身，要处君已领。
朝晴翠方浓，日夕色更玭。何时最鲜明，一雨自天洗。
骨甲与支节，解络尤精研。手足虽尔多，能使如一钱。
阴洞亲寻遍，灯惊蝙蝠飞。坚明敲紫玉，一似采时肥。
来时帘卷昼，坐久竹移阴。有待无消息，南窗睡兴深。
水气胜风凉，星辉当月光。渔舟在何处，歡乃一声长。
想见朱衣吏，催排玉笋班。老臣绝朝谒，北望祝南山。
诗云王赫怒，吏说相宣威。假使从公旦，三年便衮归。
零落雪霜后，犹含千载春。一株化为石，谁是种时人。
敌疆未寻盟，天王日尝胆。边声入河岳，孤臣增百感。
管领神仙侣，追陪山长家。往来惟意适，歌舞对年华。
罨蔼前林暗，遥知暮气生。渐向山门近，应闻钟已鸣。
亨嘉谁不愿，贞固士之常。乾体充刚健，刊爻认直方。
巧转上人衣，徐行度楼角。河汉冷无云，冥冥独飞鹊。
明月青松枝，幽人岩下步。劝君早归来，草头已多露。
岁近寒风薄，宫深爱日迟。欲知春到处，梅杏有新枝。
秋露凝浆细，朝阳入色深。冰虀不须捣，恐碎褭蹄金。
江汉旧名侯，飘萧发未秋。时荣那似此，天地入诗游。
水北金台路，年年行客稀。近闻天子使，多取雁门归。
越国启封后，余地连吴楚。事著因一时，留名遂千古。
不辞身作质，只为母须羊。此日江州牧，当年买德郎。
雨来元有路，内过本无痕。小立清溪曲，欹眠白石根。
九十芳春日，游蜂竟采花。花归蜜房尽，残叶落谁家。
四月沙河市，青盆雪色盐。吴儿甘美饫，可是喜酸咸。
虎视无强对，鸱张有篡心。可怜脐里烛，不照坞中金。
横江一片碧，携鹤上鱼船。收纶不成下，却抱钓竿眠。
依迟动车马，惆怅出松萝。忍别青山去，其如绿水何。
漏转铜壶永，风来玉殿清。天申佳节近，比屋尽欢声。
芋亩疑如蜀，山田更似闽。只看无废地，宁复有閒民。
丹粉转成缁，风姿尚潇洒。对此可忘忧，依依北堂下。
谁言定水禅，入定似枯木。飞入广寒宫，收得香万解。
苍苍竹林寺，杳杳钟声晚。荷笠带夕阳，青山独归远。
怅望白铜韑，醉听金缕衣。花间愁落日，老更惜春归。
延绵不可穷，寒光彻云际。落石早雷鸣，溅空春雨细。
地僻人居少，林深路转迷。桃花流水细，不异武陵溪。
战败不羞走，谁为知我深。叔知我有母，亮我走时心。
东瓯传旧俗，风日江边好。何处乐神声，夷歌出烟岛。
游戏一弹棋，岁月驹隙过。不如两忘机，石上跏趺坐。
冬夏远难出，止行南北园。如逢好风景，亦可至三天。
昔人持此咒，岩坐岁寒深。梵言不复闻，雅名流至今。
舌吐梅仁颗，心含豆角花。折来无处著，留取爱名嘉。
霜月夜裴回，楼中羌笛催。晓风吹不尽，江上落残梅。
澄流良湜湜，幽藻还漪漪。不是采蘩手，芬芳长自持。
玉律生阳早，金铺上日迟。枝间双鹊语，应是报春祺。
此老手中棒，轻轻也有瘢。佛来与三十，某甲莫须餐。
早秋惊落叶，飘零似客心。翻飞未肯下，犹言惜故林。
楚客对吴山，归心常自苦。守土切须防，半夜俱飞去。
高官何足论，寂寞身后事。物理固自然，愿闻第一义。
湖水吞天去，湖风送浪还。银山何处是，青底是君山。
湖上新亭好，公来日出初。水文浮枕簟，瓦影荫龟鱼。
信心才不逆，心外非他觅。一体更无余，无余也不识。
披衣起遐征，微茫认前路。哀鸿天际云，残月水边树。
东来万里客，乱定几年归。肠断江城雁，高高正北飞。
晓发梳临水，寒塘坐见秋。乡心正无限，一雁度南楼。
田苗自枯槁，井鳗人所祷。若教龙有灵，此鱼何足道。
斯文悔少作，自谓老更工。不是舍人样，合住此山中。
莫匪并州者，轻坚耐淬磨。文通怀内锦，裁割已无多。
吾今六十六，衰老何可攎。志逮力不逮，人共知之矣。
何地可潸然，阳城烽树边。今朝望乡客，不饮北流泉。
不待精神契，惟凭颊舌求。莫年荐燕客，差胜似穰侯。
寒水几痕落，秋山万窍号。红梨啄乌鹊，残菊挂衐蛸。
独负千金价，应从买笑来。只持难发口，经为几人开。
露簟色似玉，风幌影如波。坐愁树叶落，中庭明月多。
松节凌霜久，蓬根逐吹频。群生各有性，桃李但争春。
彭滭收积雨，庐山放嫩晴。多情是瀑布，只作雨中声。
忽作无期别，沈冥恨有馀。长安虽不远，无信可传书。
吃粥吃饭过，听风听雨眠。风光俱买尽，不费一文钱。
我必为人用，不必用於人。若也责不耕，君其问诸田。
寄语双莲子，须知用意深。莫嫌一点苦，便拟弃莲心。
几处白烟断，一川红树时。坏桥侵辙水，残照背村碑。
石室寒飙警，孙枝雅器裁。坐来山水操，弦断吊尘埃。
庭前栀子树，四畔有桠枝。未结黄金子，先开白玉花。
垂空青幕六，一一排风开。石友常思我，预知子能来。
兔狡应多穴，孤妖争首丘。一巢鸠样拙，何计老菟裘。
自有此山扃，疑与浮世隔。清风袭我裳，竹下有来客。
盗伯窥财物，其心不虑佗。取时唯恐少，败后只嫌多。
刺举官犹屈，风谣政已成。行看换龟组，奏最谒承明。
郴阳古名邦，四座拱山色。秀气钟异人，陎阾俨仙宅。
心王不妄动，六国一时通。罢拈三尺剑，休弄一张弓。
行随新树深，梦隔重江远。迢递风日间，苍茫洲渚晚。
石碍珠旒溅，滩平雾縠铺。小童能好事，系马斸菖蒲。
十鑽无遗策，宁免刳肠忧。何如隐莲叶，千岁成仙游。
图南倭舶透，败北榷场开。妾貌不长好，君行何日回。
水远沉来信，山长叠去愁。夜深关月白，休凭驿边楼。
驻马绿阴下，离人正忆家。可怜桃李树，犹有未开花。
呼吸风云合，飞潜自有时。只愁潭底浅，头角被人窥。
群盗田夫耳，兵疲万骨枯。千年干羽事，只道圣人迂。
天机藏不得，花笑鸟啼时。不等重拈出，当人合自知。
门前桑柘枝，中有千锦机。游人不乃雇，桃李独成蹊。
子敏超龙级，得官何处州。它时趋洛下，独与士龙游。
昔日山前寺，兵余扫地空。汝今能协力，真是宝林通。
兹岭别二年，今朝又重过。过了环复来，袁哉蚁旋磨。
寒食无佳赏，芳菲半已空。夜来逢胜友，未至负东风。
芳姿香可人，刚道六郎似。谁谓前哲心，爱莲比君子。
堕落生死间，大患为有身。老子识未破，天地岂不仁。
染露金风里，宜霜玉水滨。莫嫌开最晚，元自不争春。
冷逐江梅使，先春下桂林。湖平三楚出，岭尽百蛮深。
去是住时因，住是去时果。去住与果因，无可无不可。
明入庭阴白，寒侵酒气微。夜深看更好，楼上渐人稀。
潺潺伊洛河，寂寞少恩波。銮驾久不幸，洛阳春草多。
阴阴亭际间，相顾惨离颜。一片云飞去，嵯峨空魏山。
戎衍瑶林机，秀雪玉圃秀。向令能寂寞，岂不是佳人。
同游不二境，却有别离情。为日添香火，中原正用兵。
世上痴儿女，争趋乞巧筵。妇鸠甘抱拙，不诌鹊桥仙。
芦花新有雁，四面水连天。清净非人世，吾诗咏不全。
终日冲奔浪，何年坠乱风。谢公堪入咏，目极在云中。
此身倘长在，敢恨归无日。但原郎防边，似妾缝衣密。
犬吠月如昼，马鸣人渡桥。更无诗与酒，虚度可怜宵。
精金何曾远，秪在九曲北。渔艇若不来，弱水万里隔。
明从何处去，暗从何处来。但觉年年老，半是此中催。
古人夏造冰，秘诀从谁发。胸次斡乾坤，手中提日月。
山中有至乐，静者得其意。所以入山人，同来不同味。
神仙好狡狯，空飞万里行。石桥小如许，铁杖响彭铿。
幽明虽异路，平昔忝攻文。欲知潜昧处，山北两孤坟。
择食麕相唤，无人意不惊。猿啼风动叶，机熟两忘情。
何处最难禁，思君直至今。双鱼浮水面，对鸟下庭心。
此情人不知，亦尝叹迟暮。虽则叹迟暮，奈何难分付。
孤鸾将鹤群，晴日丽春云。何幸晚飞者，清音长此闻。
名大不忍杀，罪大不以赦。荔子红满山，身落乡人社。
自有吾儒乐，人多不肯循。以禅为乐事，又起一重尘。
繇语几于谶，流传信有诸。王何谩辛苦，易自是占书。
汉使通沙漠，胡人过渭桥。春风吹客恨，千里去迢迢。
路入前山处，苍苔裹石棱。不逢负薪叟，时见隔林僧。
种桃临玉井，裁胜刻金花。借问此何处，昆山王母家。
花落飘碎琼，果熟染黄蜡。张君鼻观间，莫著阑麝杂。
雁过天成画，鱼惊水作纹。檐牙宵吐雨，殿脊晓驮云。
衡门亦无路，何况入西秦。灸病不得穴，徒为采艾人。
越国无只艳，吴官未始知。谁言勾践黠，不自爱西施。
欲息何情思，良犹本不真。群心皆有异，老尽少年人。
红梅定自开，有酒无人对。归时应好在，常恐风雨晦。
白马紫连钱，嘶鸣丹阙前。闻珂自蹀躞，不要下金鞭。
结根岂殊众，修柯独出林。孤高不可恃，岁晚霜风侵。
俱胝一指禅，古今成话欛。打破鬼门关，露柱寻无罅。
星落少微宫，高人入古风。几年才子泪，并写五言中。
白酒聊三瑆，青灯欲二更。倦来乘急睡，过了睡难成。
似玉童颜尽，如霜病鬓新。莫惊身顿老，心更老于身。
俯下知临吉，其如仰观何。相孚不待荐，一盥已为多。
殿上俄流血，沙中竟脱身。乃知燕刺客，有愧汉谋臣。
珍禽饮盆池，将扇扑窗户。一声惊得飞，再声惊不去。
毋为陵学山，当为川学海。尹重贵自任，颜乐誓不改。
鸣筝金粟柱，素手玉房前。欲得周郎顾，时时误拂弦。
昨夜梁园里，弟寒兄不知。庭前看玉树，肠断忆连枝。
百年愁里过，万感醉中来。惆怅城西别，愁眉两不开。
春天丽春旭，春酒献春盃。树待珊瑚斗，花须羯鼓催。
见物即讴吟，何尝曾用意。闲将箧笥诗，静看人间事。
过市摩双眼，惊嗟阅盛衰。朱楼倚霄汉，曾见始成时。
在德何夷险，观风复往还。自能同善闭，中路可无关。
修泉汲短绠，太山寄秋毫。赤松未必尔，勇去还渠高。
太息臣无罪，胡为伏剑鋩。悲哉四十万，宁不诉苍苍。
远听江上笛，临觞一送君。还愁独宿夜，更向郡斋闻。
德馨何酷烈，同心皆与知。灵根在何许，暗室毋自欺。
玉甽兰封麝，瑶池柳养金。宸章先造化，摛藻自春林。
香清还耐久，粲粲镂金葩。想见蜂为蜡，单方采此花。
君为湘水燕，我作衡阳雁。雁去燕方留，白云草迷岸。
风篁荫修岭，挺节含虚心。悠悠往还客，孰不聆清音。
洪州沈鸟盆，塑佛拾三尊。一朝饭冻死，衣不庇其臀。
此地常无日，青青独在阴。太阳偏不及，非是未倾心。
欲识圣人姓，千里草青青。欲识圣人名，日从日上生。
秋江清浅时，白鹭和烟岛。良哉观世音，全身入荒草。
不闻尔言久，因觉我言非。欲得尔之善，真期尔指归。
一春天富贵，万象物光华。遥想西湖上，风流卖酒家。
佳人斗南北，美酒玉东西。梦鹿分真鹿，无鸡应木鸡。
绿叶红英遍，仙经自讨论。偶移岩畔菊，锄断白云根。
忿怼及韩驷，荒唐入郢鞭。乐生端可拜，宁死不谋燕。
春雨细如丝，如丝霡霂时。如何一靟霈，万物尽熙熙。
清霜彻花骨，霜重骨欲折。我知造物意，遣子世味绝。
我有心中事，不与韦三说。秋夜洛阳城，明月照张八。
玛瑙坡前路，秋宵独倚筇。草深藏鬼火，苔老绝人踪。
云外千峰秀，目前双涧清。若作如是会，永劫受沉沦。
一丝公不挂，钓饵也怜渠。旧日垂竿地，临流只放鱼。
自君之出矣，不复理残机。思君如满月，夜夜减清辉。
青鹢苦幽独，隔江相对稀。夜寒芦叶雨，空作一声归。
月落三株树，日映九重天。良夜欢宴罢，暂别庚申年。
圭瓒方陈礼，干旄乃象功。成文非羽籥，猛势若罴熊。
天道方愈怒，在人宜敬身。望于经吏内，严自作工程。
故岁今宵尽，新年明旦来。愁心随斗柄，东北望春回。
琱刻春何力，欣荣物自知。发生虽有象，覆载本无私。
立缟芳桂阴，置汝固已当。他年莫姓丁，止厕子侄行。
安车过桥时，童稚皆喜舞。题柱作归来，元无长卿语。
圆碧日益肥，磊落压枝重。虽然苦味酸，酸中藏大用。
桃李寂无言，垂杨照溪绿。不见苎萝人，空吟若邪曲。
蜂齧红蕊烂，虫啼碧丛短。秋风略地起，惟有苍苔管。
苇萧中辟户，相映绿淮流。莫讶春潮阔，鸥边可泊舟。
独尔群山里，人称狮子峰。无心自哮吼，显晦烟云中。
赤壁梦醒时，雨洒玄裳湿。声欲闻于天，故向松梢立。
袅袅沉水烟，乌啼夜阑景。曲沼芙蓉波，腰围白玉冷。
无事胜多事，非缘不是缘。深穷浅近意，寻往便知前。
至今千丈松，犹伴数岩雪。不见纤尘飞，寒泉皓明月。
尺璧千丈石，寸金万里沙。拣辩俱不得，达磨返流沙。
久渴逢甘雨，他乡见故知。洞房花灯夜，金榜状元归。
密启深深意，禅和不用疑。恰得三年活，言中果有期。
欲啭声犹涩，将飞羽未调。高风不借便，何处得迁乔。
此地曾居住，今来宛似归。可怜汾上柳，相见也依依。
女子乃知我，明朝变姓名。可怜逃不密，犹迫诏书行。
黄钟一萌动，物物皆阳春。天地妙囊签，满腔都是仁。
归来遽云出，既出又归来。自处苟如此，渊明安在哉。
一棒一条痕，一掴一掌血。杀人能活人，不传之妙诀。
何年倦霖雨，言田亦公心。一犁不入土，无因致千金。
洗濯形容露，剜挑口眼通。试教常点检，每夜定飞空。
可惜春时节，依前独自游。无端两行泪，长只对花流。
若非大气魄，只是小机锋。老子一声喝，学人三日聋。
避闹深违俗，耽闲懒作书。故人无诮我，丘壑政关渠。
早起见日出，暮见栖鸟还。客心自酸楚，况对木瓜山。
水容静若鉴，天影倒虚明。勿使川风动，波生便不平。
移舟试望家，漾漾似天涯。日暮满潭雪，白鸥和柳花。
宝胜千春字，琼樽九醖香。六宫齐上寿，地久配天长。
飘香乱椒桂，布叶间檀栾。云日虽回照，森沉犹自寒。
行到泾州塞，唯闻羌戍鼙。道边古双堠，犹记向安西。
风烟纪南城，尘土荆门路。天寒猎兽者，走上樊姬墓。
元丰一皂吏，三番遭配隶。空余悟真篇，带些铅汞气。
乱走到家来，到家便乱走。捉得玉麒麟，咬断虽人手。
落落树阴紫，澄澄水华碧。复有翻飞禽，裴回疑曳舄。
惜李常鑽核，商财自执筹。如何嵇阮辈，放入竹林游。
想归归未得，悔醉醉还频。不料湓江上，题诗送晚春。
汉帝欲成仙，王母从天下。结实动千年，三偷尤可诧。
金马春寂寂，农桃随意开。夕风零落尽，不待主人来。
石头城上客，领取一枝梅。何事春消息，今从江北来。
一雨日夜零，阶前草更青。西风忽萧飒，残月照空庭。
南山宿雨晴，春入凤凰城。处处闻弦管，无非送酒声。
天子览书悲，肉刑无复施。不惟嘉烈女，亦自活神医。
凄清回泊夜，沦波激石响。村边草市桥，月下罟师网。
叶上花露泣，轩前红日长。游风复为谁，时送席间香。
志欲收九族，别离乃同生。谁能成此意，惟有孔方兄。
元亨犹利正，始可用纯乾。未了一贞字，何用保性天。
等閒垂手去，八面清风生。大悲不展手，通身是眼睛。
未覆一篑土，便作千仞观。一自登巉岩，培塿视群山。
缘岸严陵钓，半夜守天晓。及至日头红，未免随他照。
奇峰如立箂，太阴生古苔。谁能此出入，咄咄金石开。
江南孟冬天，荻穗软如绵。绿绢芭蕉裂，黄金橘柚悬。
谁道孤眠苦，孤眠却自强。请看隔宿髻，常是不劳妆。
朱实山下开，清香寒更发。幸与丛桂花，窗前向秋月。
月暗送潮风，相寻路不通。菱歌唱不彻，知在此塘中。
忆得寻流日，重来走一遭。跨门相见处，全不犯波涛。
莫致儿荣养，翻令父苦耕。可怜废书泣，不忍叱牛声。
久作烟霞侣，暂将簪组亲。还同褚伯玉，入馆忝州人。
故里琴樽侣，相逢近腊梅。江村买一醉，破泪却成咍。
光映妆楼月，花随歌扇风。欲妒梅将柳，故落早春中。
青青南涧芹，雪消春已动。如闻修废苋，岩半发流湩。
能将身入地，拔取母生天。岁岁盂兰会，今犹说目连。
能持行不低，天龙守护伊。中涂生告别，拔苦与耕犁。
谁刻优胡象，来为饮席珍。不因君屦指，几作独醒人。
不见西街客，归来即闭门。胡床面南树，鸟鹊啅黄昏。
茶林那复有，零落付樵人。旧日溪边叟，空悲二月春。
草市芳菲节，柴门寂寞滨。桃符聊塞白，免谤作诗人。
山空天籁寂，水榭延轻凉。浪定一浦月，藕花闲自香。
文章无正体，源浚流乃深。能者主宰之，古来非独今。
万里见梁王，无风波浪起。不得一茎芦，几乎沉杀你。
发源由太古，东逝几朝昏。欲识无穷意，当看石上痕。
美人梳洗时，满头间珠翠。岂知两片云，戴却数乡税。
映日漾清渊，沿沙暴玄甲。爱尔千岁姿，藏身一莲叶。
胡僧金锡光，为法到汾阳。六人成大器，劝请为敷扬。
白发匆匆色，青山草草心。远公仍下世，从此别东林。
禽鸣脱破裤，定无新易故。此语莫相讥，善贫知有素。
参天宫柏翠，布地禁花红。台沼如文囿，规摹有汴风。
尘飞不到处，山色入芒屦。乘兴一长吟，回头已忘句。
华容芦荻里，一炬可无遗。叹息刘玄德，平生见事迟。
嘉莲秉嘉质，解后逢赏音。翁岂玩物者，寄意一何深。
飞流三百丈，日射碧琉璃。一气何终极，淋漓自不知。
天地日蛙黾，劳生苦柰何。聊欲从此逝，人少豺虎多。
楚国千年薮，岷山万里江。胡为入吟笔，政以落蓬窗。
平生方寸心，誓开玄冥北。岁暮日月疾，我叹黑头白。
蟠根知永远，曲干耸蛟虬。闽贾蒙私庇，年年此荐羞。
平湖万顷碧，谢客一开颜。待得临清夜，徘徊载月还。
蒲牙长几何，已足庇玉尺。只恐如主人，潜逃逃不得。
巴山任喧云，僧窗睡方悄。风清月到床，露白虫鸣草。
知止於至善，修身止和诚。五伦止此定，明德日新民。
屯初康险难，蒙上觉昏童。开辟乾坤后，君师大有功。
疏泉浇药垄，枕石听松风。此乐惭专享，无因与客同。
人言里中旧，独有陈太丘。文若命世人，惜哉忧人忧。
岸芳春色晓，水影夕阳微。寂寂深烟里，渔舟夜不归。
朔风吹鬓影，犹抱琵琶立。胡儿在何许，边头羽书急。
民归新邑去，古寺静寥寥。僧映水遮户，客随云过桥。
自君之出矣，妾自奉尊嫜。知君不思妾，亦当思故乡。
旅行虽别路，日暮各思归。欲下今朝泪，知君亦湿衣。
和气生金殿，微风转画旗。年年好春色，先是帝先知。
水生已抹堤，草长复侵路。小蝶仍可怜，欲下却飞去。
苍崖韫白璧，欲上渺无路。但照太史占，虹气贯寳婺。
冬冬和歌管，蒉桴无复存。堪笑不知量，以布过雷门。
竹云乱相逐，明月羞如女。青山锁幽人，饥民卧茅宇。
竹径清入内，消得此闲行。不待锄苍藓，频来径自成。
自江至吾庐，七日喜有半。却恐席未温，又过江南岸。
荆门不堪别，况乃潇湘秋。何处遥望君，江边明月楼。
薰风自南来，殿阁生微凉。要知端的意，拄杖为敷扬。
先天本无言，有言即后天。欲知先天易，须在无言前。
渌净堂前竹，秋期赴白云。不知缘底事，一日可无君。
洛阳化为灰，棘生铜驼陌。讨贼志不成，父老泣陵柏。
辇路生春草，上林花发时。凭高何限意，无复侍臣知。
蒲叶清浅水，杏花和暖风。地偏绿底绿，人老为谁红。
天上无弥勒，地下无弥勒。拍版与门槌，毕竟是何物。
长生玄牝门，目击而道存。班班实可考，老涧生云根。
远分稂下美，移植使君园。何人为修贡，佳味上雕盘。
九江归路远，万里客舟还。若过巴江水，湘东满碧烟。
十年插柳枝，今与高树齐。垂条绿春风，上有流莺啼。
急雨暗洲渚，颠风吹客船。不知何世画，水墨水江天。
田鹤望碧霄，舞风亦自举。单飞后片雪，早晚及前侣。
戟棨严门第，閕金倦带围。如公三事老，从古几人归。
入官无所解，因笑得君怜。岂知孙武子，自欲逞威权。
此地连江海，曾经古战争。干戈今不见，空有射襄名。
博士今儒彦，遥知讲席重。汝宜束修往，吾亦执经从。
红颜称绝代，欲并真无侣。独有镜中人，由来自相许。
移家杨柳湾，小筑田家坞。一宵春雨晴，满地菜花吐。
常爱西林寺，池中月出时。芭蕉一片叶，书取寄吾师。
深藏西竹寺，寒拥北谯城。石字赞皇古，泉铭庶子清。
圩田依涧水，入夏未栽禾。不是春耕晚，山中寒气多。
所惧子不孝，何愁父失慈。涕流分出日，天定感还时。
小槛移秀色，端来媚禅房。道人不解饮，醺然醉天香。
乐是烟波好，宁须竿线劳。功高殊钓渭，意适似游濠。
生曾辞宝位，死却要金棺。达士发冷笑，痴人被热瞒。
朋友同门志，所以辅吾仁。一言在有信，不可私狎亲。
光宅唐尧日，暄和太昊春。德如天溥爱，性与帝同仁。
疲筇扪石上，大野俯栏窥。洞穴通诸顶，泉流接两地。
索果娇儿怒，胹羹老仆顽。欲嗔仍复笑，掩卷看南山。
危岑百尺高，下有溪流深。高深日相激，合此无尽音。
湘魂何自怨，千古尚名存。不种庭边竹，那知有泪痕。
谁家少年儿，心中暗自欺。不道终不可，可即恐郎知。
携杖溪边听，抱琴台上坐。我喜见江山，江山愁见我。
处世欲无言，事至或未可。唯有此亭空，宴坐聊从我。
门冬如佳隶，长年护阶除。生儿乃不凡，磊落玻璃珠。
恩沾长寿酒，归遗同心人。满酌共君醉，一杯千万春。
浪喜出峡来，峡亦何曾出。两岸只无山，依旧江刻屈。
石苔应可践，丛枝幸易攀。青溪归路直，乘月夜歌还。
夜饮宁辞醉，春酲莫厌投。有人重载酒，后会不须谋。
巨石如掌平，兀然半青嶂。钦哉昔道人，饲虎兹喦上。
刻凿知何谓，弥年亦有神。宵行无足怪，一吼已惊人。
野迥秋光满，迳微朝露寒。登高与行远，余力尚桓桓。
恨余行李速，愧子酒杯长。日暮于谁屋，天寒陟彼冈。
玉帛殊方至，歌钟比屋闻。华夷今一贯，同贺圣朝君。
夜静蒲萄皱，云舒玉鉴凉。筑堂人不见，樽酒暗相望。
北垞通南埭，前花映後花。雨多桥板断，折碎两涯霞。
碧落留云住，青冥放鹤还。银台向南路，从此到人间。
鬼道常饥渴，当生怜愍心。能蠲口中食，佛赞福田深。
前年种垂柳，已复如许长。长条莫攀折，留待映沧浪。
不辞山路远，要见唐朝面。对面也不识，谁知者方便。
清波漾蛙子，古书形似之。可惜书废久，时人无能知。
陪尽老精神，杯盘越样新。谁知村店面，难劝御楼人。
安宅旷弗居，浪自分彼己。傥由恕门归，天下一人耳。
长江悲已滞，万里念将归。况属高风晚，山山黄叶飞。
谷暗随呼应，禽春不速来。幽居逢令序，跬步且徘徊。
至音不可收，今人滞形器。欲知古乐心，山中此声是。
春雨鸣布谷，士膏三月足。举趾事兴耕，竟亩水云绿。
閒居淡无事，临流忽有得。平生诗外心，滩上一鸥白。
天书下十诏，云恩飞九重。万邦归正化，千载一遭逢。
我有忘忧号，君为忧世人。欲忧忧底事，胡不暂怡神。
万木吼穹谷，驽骀屹不前。犹胜望尘客，伫立九衢边。
客枕难成梦，秋宵转觉长。莎鸡鸣不住，阶下月如霜。
偃盖覆岩石，岁寒傲霜雪。深根蟠茯苓，千古饱风月。
应化即非真，高山水底行。有情皆是妄，无妄胜南能。
忆在昭陵日，倾心用老成。功归仁祖庙，正得一书生。
萍梗天地间，初不异万物。可能发深省，惟有一事实。
一昨悬车后，蹉跎又五年。常书乞米帖，犹费买花钱。
即此暗庚冰，醉棹舞波面。何似宫亭湖，为我觅如原。
皂隶百轻肥，金朱弹丸箧。君方踞胡床，风掀缃册叶。
外物虽无累，诚心每在民。薰风能解愠，亦足助尧仁。
为齐臣子者，此日若无闻。独有王孙贾，能知慰倚门。
方深有制度，撞之以合乐。止乐戛以敔，始终知所觉。
自昔怀清赏，神游杳霭间。如今不是梦，真个在卢山。
有唐太和年，宫中亦甘露。曾不如此台，空山自甘霪。
驴耳对轩轩，争酬价十千。眈眈两虎视，不值一文钱。
鼓櫂过前滩，推逢破旅颜。山回流水转，烟逐晓云闲。
传闻废淫祀，万里静山陂。欲慰灵均恨，先烧靳尚祠。
闲步游南陌，惟便野兴多。傍花看蝶舞，近柳听莺歌。
禾黍不阳艳，竞栽桃李春。翻令力耕者，半作卖花人。
虽入秦帝宫，不上秦帝床。夜夜玉窗里，与他卷衣裳。
驴鸣并犬吠，皆标第一义。幪头都不知，一体包天地。
公为浙东行，曾憩桐江碧。汉节世闻风，羊裘人尽识。
终年一登亭，举目但楚怆。仙人竟何之，列树拱相向。
呼吸一寒暑，三界本无家。人间自火宅，未老发先华。
巍巍颜鲁公，笔正心亦正。凛凛元道州，高节抱幽贞。
白云来何时，英英冠山椒。西风莫吹去，使我心摇摇。
忽见牙郎态，吁嗟悔失身。不虞小婢子，曾是柳家人。
物理窥开后，人情照破时。能将一个字，善解百年迷。
沩山牛加字，鼻孔皆相似。牧人执杖看，免惹闲公事。
去日觅钓竿，定能垂钓否。若不暇钓鱼，钓竿当去取。
池晚莲芳谢，窗秋竹意深。更无人作伴，唯对一张琴。
体薰山麝脐，色染蔷薇露。披拂不满襟，时有暗香度。
若问抽添法，纵擒怕觉迟。调停无损益，方始证无为。
高阁一长望，故园何日归。烟尘拥函谷，秋雁过来稀。
道大光今古，功成付圣明。超然群物表，但见四时行。
新梢雾如沐，断节霜不枯。西窗夕阳下，此君何可无。
冷坐毗耶城，百病一时发。不得文殊来，几乎无合杀。
空庭下梧叶，欲静闻疏雨。幽怀耿无寐，邻客终夜语。
閒寻十九路，坐断千万心。运甓何为者，当知惜寸阴。
江南山尽处，两山如石门。溪流湍激雪，残日雨犹存。
西江接锦城，山阴一茅宇。宗族忍相遗，乾坤此深阻。
小阁瞰清池，荷花镇长见。吏休苟得暇，只携书一卷。
微凉生殿阁，习习满皇都。试问吾民愠，南风为解无。
北湖境自舒，水迥山更碧。雪衣故飞来，照影共清白。
苦见人间世，思归洞里天。纵令山鸟语，不废野人眠。
施水功成后，眈眈梵宇深。升堂瞻貌象，默会祖师心。
陇水何年有，潺潺逼路傍。东西流不歇，曾断几人肠。
碧玉上宫妓，出入千花林。珠被玳瑁床，感郎情意深。
扫地待花落，惜花轻眷尘。游人空眷恋，踏去却寻春。
万里无寸草，衲僧何处讨。蘸雪吃冬瓜，谁知滋味好。
君登青云去，予望青山归。云山从此别，泪湿薜萝衣。
莠除苗自长，醅化醴方醇。学至盎然后，眼前皆是春。
春风桃李容，能昨几进好。谁怜涧底花，自对春风老。
节将飞飏去，牙郎卖弄馀。唐臣不负国，惟有一尚书。
空陂放修竹，肃肃复冥冥。莫除坞外笋，从使入园生。
铁馅价难穷，谁知屈味浓。法幢光祖域，正董在胸中。
虽道长安乐，争如在陇头。林间祝圣主，万岁复千秋。
千古灵胥怒，惟知有伍奢。安知崇伯子，北面事重华。
少饮欺心酒，休贪不义财。福因慈善得，祸向巧奸来。
一春九十日，几雨占几半。花好不成观，心狂未能按。
已绝朱林渡，还瞻白塔擎。欲从微径陟，复命小舟横。
浓烟笼远岫，望眼如昏花。欲暮还欲雨，行人始离家。
酒面风生缬，纱巾日共斜。醉乡知路隐，不复问吾家。
桃源逃不彻，真境宛在目。要令千载下，知有古风俗。
疏泉得古髓，种菊蒙秋潭。愿与村中人，一瓢共清甘。
日日采莲去，洲长多暮归。弄篙莫溅水，畏湿红莲衣。
杨广山头草，凭君待价焞。异苗翻茂处，深密固灵根。
弦歌不救鲁，告谕难入巴。世事蛇赴壑，吾生狗丧家。
此方真教体，清净在音声。欲入三摩提，实从闻中证。
大父无恙时，刻意教子弟。归扫松楸下，洒我万里涕。
低身锵玉珮，举袖拂罗衣。对檐疑燕起，映雪似花飞。
误入葛洪家，说尽天涯话。尔我无自性，常光遍天下。
去岁干戈险，今年蝗旱忧。关西归战马，海内卖耕牛。
有山静而秀，有水清且漪。风霜空宿翳，草木含幽姿。
铸印大如斗，佩剑长挂颐。不如茅屋底，睡到日高时。
清禁传呼近，红云拥紫皇。菖花浮九醖，请祝寿无疆。
桐乳深藏鸟，苔花暗语虫。谁能借修竹，为我宿清风。
合肥一都会，世号征战地。我来值明时，不识兵革事。
曾话黄陵事，今为白日催。老无儿女累，谁哭到泉台。
林下脱双履，窗边挂幅巾。闲堂风掩户，断岭月窥人。
覆之茅三重，树以不加斲。野息若规模，规模如是作。
脱白弄青玉，风味犹辛酸。指日梦惟肖，羹调天下安。
老树千年古，精灵变化奇。纯阳有道士，独且被渠知。
十方同聚会，个个学无为。此是选佛场，主空及第归。
含情独不语，落日窗中时。妾意与君意，相思只自知。
清波无透路，转处少人知。斫却月中桂，清光付与谁。
护生须是杀，杀尽始安居。会得个中意，分明在半途。
参宁杀人者，三至尚逾垣。叹息子闵子，孝哉无閒言。
何处宜佳节，风光大内家。争新九子粽，竞巧五时花。
诗蔽思无邪，礼主毋不敬。二言书诸绅，时时与涵泳。
秋径填黄叶，寒摧露草根。猿声一叫断，客泪数重痕。
钓舟浮浅濑，冈舍晚重林。云放千峰出，花藏一径深。
天地囿于气，圣贤修此心。范围非有许，生聚尚斯今。
道院今犹古，间中事可书。鹭鸥驯不去，谁可得亲疏。
吾心如铁石，命则薄於纸。藉口见古人，则亦赖有此。
遗却珊瑚鞭，白马骄不行。章台折杨柳，春草路旁情。
起家红蓼岸，传世绿簑衣。自便牛背稳，却笑马蹄忙。
萧疏拂行云，清阴笼远汀。水色元无色，相逢眼自青。
欲识通明殿，须看德寿宫。圣君朝圣父，云捧两袍红。
石壁春归去，孤山秋未来。夜深扶病坐，明月照苍苔。
只爱满我腹，争如满害身。到头须扑破，却散与他人。
我昔游青城，六月对雪山。吴蜀渺万里，安得在此间。
桥向来边度，风从阔处来。冷然旬五日，无去亦无回。
千古和戎恨，冢青今尚闻。汉朝三尺草，埋没几昭君。
水动花梢动，花摇水影摇。不知各无意，为复两相招。
飞鸟去不穷，连山复秋色。上下华子冈，惆怅情何极。
水国春雷早，阗阗若众车。自怜迁逐者，犹滞蛰藏馀。
身惟知冷暖，假合是缘根。了达真空相，金刚不二门。
应对须恭谨，言言罔不祗。父呼唯无诺，长问逊为辞。
南岭与北岑，千同万峰起。木末置危亭，众山穷表里。
殿楼边翠麓，窗户俯清湘。游客匆匆去，高僧白日长。
如何杀一妇，能致旱三年。妇孝无知者，知之惟老夫。
手把杏花枝，未曾经别离。黄昏掩门后，寂寞自心知。
中国浮图盛，祈禳渐不过。吾民非独困，山鬼恨尤多。
隐衣先自着，舂具亦同操。不但鸿高节，鸿发节更高。
笔头开造化，花外越精神。偃蹇蟳龙表，新梢最可人。
使君合浦来，示我海滨石。千岩秀掌上，大者不盈尺。
自言勤教督，灯火与之对。渊明定不孤，门户期汝大。
九重怀井络，一字侈奎章。来者思冰檗，其毋顷刻忘。
月上随人意，人闲月更清。朱楼高百尺，不见到天明。
迦毗摩罗师，外道成正真。了斯第一义，非故亦非新。
金木水火土，大虫元是虎。堪笑李将军，蓝田空没羽。
飞飞洲上禽，亦能戾于天。圣域尚能臻，吾车安敢旋。
翩翩白凫鸥，泛泛水中游。西来久不见，梦想在沧洲。
疏率君堪爱，无心宦又高。身思眠白屋，人勉着青袍。
具艦逃安往，焚巢溃不支。区区一州力，不足辱王师。
青林拥萧寺，况乃在山阴。出见桃花发，方知春已深。
佩玉半零乱，繄谁吊楚英。醉香魂未返，愁听打蓬声。
为嫌太孤高，邂逅松梅友。忽与竹同评，是遇知音不。
相看不忍发，惨澹暮潮平。语罢更携手，月明州渚生。
山月晓仍在，林风凉不绝。殷勤如有情，惆怅令人别。
国初吾乡民，万户一逢掖。盖自咸平后，俊髦始接迹。
春阙风光丽，春城歌吹喧。琼苏献春酒，金薄镂春旛。
春来日渐长，醉客喜年光。稍觉池亭好，偏宜酒瓮香。
险心游万仞，躁欲生五兵。隐几香一炷，露台湛空明。
浪儿重规利，半世家如寄。千金得美人，长向船窗醉。
云梯连石磴，香树锁松关。林壑疑无路，神仙别有山。
兽不能加害，倾身障赭红。安知丁与傅，他日鸷于熊。
野阔烟迷树，江清水学天。白鸥盖具眼，终日老人边。
长啸下荆门，胡行速如鬼。门户无人持，社稷堪流涕。
低空银一钩，糁野玉三尺。愁绝水边花，无人问消息。
月明花满地，君自忆山阴。谁遣因风起，纷纷乱此心。
孤光照还没，转益伤离别。妾若是嫦娥，长圆不教缺。
去官因脱囚，为感戴天雠。史氏乃失实，却云逃报仇。
留樵五百诗，半为梅花赋。悔不瘐岭游，天成诗一部。
瘦碧两三茎，萧萧雨又晴。江湖未归客，不忍听秋声。
寂寥抱冬心，裁罗又褧褧。夜久频挑灯，霜寒剪刀冷。
日月藏瓢里，溪山挂杖头。有些难说处，夜夜是中秋。
屈膝跨牛腰，山遥水更遥。有诗吟未就，白鹭下溪桥。
大哉观世音，功德不思议。来说是非人，是非人便是。
何许人到来，得药寻归径。吾庐月不落，象外独常静。
良工指君疑，真玉却非玉。寄言怀宝人，不须伤手足。
大士弥遮迦，忆昔阿私陀。邪正通一道，无法不调和。
峨眉山中老，千颂自成集。持问太和山，鹘臭当风立。
清洛接天去，寒云贴地飞。人於桥上立，诗向雪中归。
寂寂万山底，晴岚晏犹氛。驰心惟魏阙，玉帝捧黄云。
偃蹇登修阪，高侵云日间。贬值征戍客，跋马望家山。
东郊迎气罢，暖信入严宸。暂遣星杓转，令知天下春。
上重支三枕，趺寒踏两裘。悠悠煎藥水，常照夜深愁。
渡水采桑归，蚕老催上机。扎扎得盈尺，轻素何人衣。
清风索我吟，明月劝我饮。醉倒落花前，天地即衾枕。
猛虎当路坐，游鱼脚底过。不觉紫胡老，便打刘铁磨。
为惜卅砂尾，亲投碧草潭。前头有香饵，千万不须贪。
萱草生堂阶，游子行天涯。慈亲倚堂门，不见萱草花。
堤上淡黄柳，水中花白鹅。诗情随处有，此地得偏多。
退之送李愿，归欤两山间。而今乃有此，坐能悦吾颜。
华胥梦易惺，尽属髑髅精。却将梦说梦，何日得超升。
塞下春寒在，东风雪满须。河阳机上妇，知我苦辛玩。
白云岩上月，太平松下影。深夜秋风生，都成一片境。
刘季开基主，周昌托子臣。不能活如意，何况戚夫人。
街鼓侵人急，西倾日欲斜。黄泉无旅店，今夜宿谁家。
乾坤坎离位，元会运世篇。三百六十岁，才似一周年。
青松独受命，停雪待阳春。一遇樵人斧，同成朴樕薪。
把袖谋几售，开图计忽穷。空贵千古恨，不中祖龙胸。
念念通前劫，依依返旧魂。人生会有死，遗恨满乾坤。
庄生坐濠上，下玩戏鱼躶。鱼固不知人，人奚谓鱼乐。
用处天然别，更不落思惟。山河并大地，全露法王机。
山上天将近，人间路渐遥。谁当云里见，知欲渡仙桥。
塞外传烽急，云中调守难。谁为帝言者，白发老郎官。
只知闻信马，髑髅遍天下。是他无不知，忙忙浑昼夜。
鹧鸪不入馔，松柏有常心。归来应未老，但道古犹今。
自携折脚铛，煮芽仍带叶。客至请渠尝，俗尘消旷劫。
时节变衰草，物色近新秋。度月影才敛，绕竹光复流。
有解却成非，犹未尽离微。一体含法界，无知无不知。
老少竞浮沈，须知岁月深。开花如似梦，世有几般心。
水风披玉花，溪露泫瑶津。花意如师意，宗雷社里人。
偶与云水会，不与云水同。云散水流去，杳然天地空。
寄宿翠微颠，身疑入半天。晓钟鸣物外，残月落岩前。
梁湖莽苍外，后去未云迟。县市容吾恋，江潮不汝期。
临江久徘徊，再读徐孺碑。交游飒向尽，到今耆旧悲。
汉节护诸蛮，徘徊瘴疠间。少希铜马式，老厌玉门关。
床前两小女，各在天一涯。所愧为人父，风物长年悲。
专报熙丰怨，宁论爵齿高。可怜五朝老，双泪落斋旄。
素律铄欲脆，青女妒复稀。月冷天风吹，叶叶干红飞。
蛙行动萍叶，误观作游鱼。稍稍引两股，已变科斗书。
珍贵均摩勒，甘滋过醴泉。谓天不吾享，岂不厚诬天。
未透赵州关，看牛事转繁。死蛇弄不活，只好踏船翻。
舌头不出口，三三成九九。算到香台还，彼此落人后。
日日思北山，而今北山去。寄语白莲庵，迎我青松路。
道傍行采药，石底卧题名。野老相迎拜，溪童乍见惊。
去日撒手去，来时无与偕。若将来去看，还似不曾斋。
楚楚碧霞裳，轻轻青玉履。三千一太真，道妆侍天子。
性不耐闲懒，小劳方小佳。锯沉成薄片，末麝入新芽。
诸佛放光明，助发实相义。言下合无生，为祥复为瑞。
报越心何壮，贪齐计已轻。忠言殊不听，何用筑斯城。
自君之出矣，鸾镜空尘生。思君如明月，明月逐君行。
客心千里倦，春事一朝归。还伤北园里，重见落花飞。
借问大将谁，战骨当速朽。逆节同所归，水花笑白首。
对策婉而切，奏疏忠且纯。风行水自波，至哉天下文。
黄面瞿昙，虽则分疏应口。车不横推，文殊仗剑逼佛。
犬见行人吠，牛寻熟路回。烟光迷碧嶂，花片点苍苔。
金衣何璀璀，飞向垂杨树。久立欲无声，东风吹不去。
幽人纫为佩，不为香与色。秋菊暨江南，未可比君德。
渔翁不食鱼，爱换酒子吃。临川羡鱼人，似喜网有昨。
春色浓於酒，梅花瘦似诗。长青今岁叶，粲白去年枝。
日下夕阴长，前山凝积翠。白鸟一行飞，联联粉书字。
兹楼当胜地，高望极堎赠。欲睹青天色，还须上一层。
昔谁醒中梦，今独梦中醒。万缘水上沤，百岁花前景。
六代烟尘息，千年象教尊。衣冠悲故里，聚落见荒村。
伏馀西景移，风雨洒轻絺。燕拂青芜地，蝉鸣红叶枝。
坎坎迎神鼓，儿童喜欲颠。放翁无社酒，闭户课残编。
世无半山叟，叹息屏间诗。曾参尚投杼，知己何敢期。
落落金弹丸，飞鸟不敢下。卢橘不到吴，杨梅同过夏。
瘦骨寒将断，衰髯摘更稀。未甘为死别，犹恐得生归。
爱此楞伽士，勤修戒行成。文龟亦知善，来听讲经声。
自昔名高世，皆由艺入神。未应除扁鹊，世上便无人。
软甽琉璃地，生揉翡翠帏。莫教星月入，玉镜点金徽。
庭幽蛰谈口，烛尽辍书卷。墙外醉客喧，堪憎更堪羡。
戚戚去故里，我生苦飘零。回身视绿野，但见西岭青。
只谓一苍翠，不知犹数重。晚来云映处，更见两三峰。
穣雨樱桃落，薰风柳带斜。舜弦新曲在，休唱后庭花。
不逢圣人时，不见圣人面。圣人言可闻，圣人心可见。
玉女鸣珂佩，投壶不忆题。刘安无复傲，殿殿叩星扉。
却扇情未忍，补衣计当早。骚人爱悲秋，秋色政自好。
山川函谷路，尘土游子颜。萧条去国意，秋风生故关。
曹公教弩台，今为比丘寺。东门小河桥，曾飞吴主骑。
狗子佛性无，铁船水上浮。顺风帆未挂，已过洞庭湖。
试耕黄犊健，入社白鸥真。柳外呼舟去，水风吹葛巾。
家有全棚乐，新翻调不同。分明恨离别，却是喜相逢。
客从何乡来，挟矢身汉月。杀身傍权要，门户有旌节。
千岩一尺璧，八月十五夕。清露堕桂花，白鸟舞虚碧。
众鸟各归枝，乌乌尔不栖。还应知妾恨，故向绿窗啼。
何处起香云，清谈我与君。雨来临水坐，鱼跃隔窗闻。
老屋无丹雘，空阶只翠苔。绕檐看箭镞，谁记赤眉来。
水墨三十年，一枝更一节。工夫不争多，尽立庭下雪。
胎发落居后，屠苏饮最先。眉间八十字，愿汝过翁年。
一岁犹未满，九泉何太深。唯馀卷书草，相对共伤心。
舞处更宜长，十笋藏纤指。脱得戯衫时，方知有獃底。
相见不扬眉，君东我亦西。红霞穿碧落，白日绕须弥。
北苑罗裙带，尘衢锦绣鞋。醉眠芳树下，半被落花埋。
金石凝虚箂，旌旗落暗尘。唐尧遂不见，空有进羹人。
结庵已忘情，植竹更端操。迢遥月上床，习静谁能造。
我为饥寒困，坐遣恩义疏。君固不忘我，我愧当何如。
路接张泾近，塘连谷水长。一声清鹤唳，片月在沧浪。
春水满南国，惨淡故园烟。三年门巷空，永为邻里怜。
鹿群上遥岑，云影抵苍壁。无客来敲门，倚松读周易。
伟哉大法师，逢难转坚牢。不因登绝顶，争见白云高。
结实红且绿，复如花更开。山中傥留客，置此芙蓉杯。
岁宜乡里守，杯共弟兄衔。明日人相问，行年五十三。
虽晚亦既好，花中无此香。谁能识真趣，高隐在浔阳。
摘玉毁珠璣，蒙莊有深旨。向郭不能傳，千载付吾子。
士穷见节义，木槁自芬芳。坐回万物春，赖此一点香。
唐昌观中树，曾降九天人。銮驾久何许，雪英如旧春。
膏雨炯晨沐，和风照春睡。谁与验其机，蔡轩一腴字。
怀归空有感，包贡则无因。跳入商山去，添予作五人。
燕去梁閒静，鸿来眼界宽。绕庭何所有，风撼竹珊珊。
蛮触国谁雄，战争犹未息。由此夺虚名，费尽人间力。
盘龙友龙成，山与岩峻峙。今如添卧龙，壮观萃於是。
被雪一枝好，令人双眼明。未须贪结子，对汝不胜清。
凤苑开丹燕，龙楼下翠华。天工不敢住，春日著春花。
芳草温阳客，归心浙水西。临风青桂楫，几日白蘋溪。
柳侯好倔奇，颇类元道州。遂令舂陵行，至今犹风流。
一棹微茫里，孤亭紫翠间。恍疑涉彭蠡，又似访庐山。
谁知学进处，不在好为师。好把铭心底，分明说与伊。
一叶舟中宿，风高浪亦高。回头人世事，真觉细如毛。
水石一栏杆，僧归四山静。携琴谱涧泉，月浸夜深冷。
镇浮须假重，刻石作狻猊。偶以形模好，儿童竞见知。
日色清如照，前林叶未零。海东新隼至，一点在青冥。
汝幼不努力，忽为三十馀。勉旃教汝子，要付善和书。
北场芸藿罢，东皋刈黍归。相逢秋月满，更值夜萤飞。
一块郴州铁，浑仑擘不开。轮车槌击著，雪刃暗飞来。
杳杳云间路，重重隔翠林。数声清夜后，来伴月边吟。
遇坎聊知止，逢风或未归。孤根何处断，轻叶强能飞。
张子卧石榻，夏子理泉窦。孙子独不言，搘颐数烟岫。
身岂能为患，心何可得安。想应知鹤怨，未得伴鸥闲。
金花折风帽，白马小迟回。翩翩舞广袖，似鸟海东来。
荷叶似侬鬓，荷花似侬妆。夫婿常别离，羞见双鸳鸯。
数点庐峰雪，吹入冲陶云。山灵定惊怪，佳景被子分。
纷纷荆聂辈，犹有利而为。智氏已无后，先生欲报谁。
刲股如为孝，还庆载圣经。莫明柳子意，因甚取残形。
甘同妻菜茹，极奉母珍羞。一任时人笑，脂膏不自谋。
望山登春台，目尽趣难极。晚景下平阡，花际霞峰色。
峰秀因拳石，溪清见发鱼。毫厘辨乔梓，咫尺有匡庐。
萧萧风雨声，一夜入修竹。中有贵世人，归云掩茅屋。
靃靡汀草碧，淋森鹭毛白。夜起沙月中，思量捕鱼策。
四老本英雄，来成羽翼功。向令秦重士，未必隐山中。
曳杖推门去，问讯西溪云。超然人境异，佳气日氤氲。
茗饮贵石泉，江流亦其亚。甘寒如此井，未肯出汝下。
字彩泥金帖，工夫剪刻纯。四时俱百顺，可但庆宜春。
醉妃索南内，玉奴毙东昏。所以观物心，皇皇妙无门。
新茶已上焙，旧架忧生醭。旋旋续新烟，呼儿劈寒木。
无尘从不扫，有鸟莫令弹。若要添风月，应除数百竿。
怀抱何萧爽，凉风扫郁蒸。寒蛩喧败草，饥鼠啮枯藤。
紫盖嫩贴水，玉梢长刺沙。避风红出没，惊雨绿交加。
赫赫戎衣定，区区扣马非。如何孤竹子，嫌粟不嫌薇。
线绕参差路，云封咫尺山。寺僧初怪客，三日窃优閒。
别离非一处，此处最伤情。白发将春草，相随日日生。
皋月乘天数，慈闱奉母仪。灵芝三万岁，乐府有新词。
五十有三个，问法向谁边。村老小颠尔，竹溪翁大颠。
大海波涛涌，道人愿力坚。当头一截断，万顷看平田。
苍崖凌绛霄，横席坐高迥。遥夜闻吹箫，山空月华冷。
危栏试睡听，空翠如何把。悄悄忧世心，临风一倾泻。
以此叶阴凉，代彼青琅玕。但恐本质脆，不堪期岁寒。
虽云居异方，政自生同宇。不但撷园蔬，仍须催酿黍。
送别未能旋，相望连水口。船行欲映洲，几度急摇手。
安得安期枣，如瓜恐不然。楚江萍似斗，泰华藕如船。
十载元正酒，相欢意转深。自量麋鹿分，只合在山林。
飞来何处峰，木杪夜千尺。愁猿唤不应，月色同一白。
洛浦风流雪，阳台朝暮云。闻琴不肯听，似妒卓文君。
但了官中事，都无俸外钱。妙年能尔尔，晚节更须坚。
夜月透灵犀，寒光吞老蚌。如是转法轮，平沉乎万象。
绿树连村暗，黄花出陌稀。远陂春草绿，犹有水禽飞。
一阳未嘘枯，霜木醉梦里。照眼忽横枝，令我折屐喜。
苍苍竹林暝，郁郁松气寒。纵横兴来笔，欹侧醉中冠。
向晚小乘游，朝来新上头。从来许长袖，未有客难留。
影上酥花峭，枝头蜡糁清。姮娥约滕六，夜半过江城。
昔年风露乡，裙破郁金黄。别来参祖意，坏色染衣裳。
青城老洞翁，名籍丹台上。日日诵黄庭，感得祥云降。
鸟咏短长句，花呈赤白章。化工非不巧，闲客笑春忙。
河水浮落花，花流东不息。应见浣纱人，为道长相忆。
素面已云妖，更著花钿饰。脸横一寸波，浸破吴王国。
啧啧雀引雏，梢梢箸成竹。时物感人情，忆我故乡曲。
迢迢烟水寒，猎猎霜风侵。此行何当还，民瘼简帝心。
名山遍宇宙，历历纪舆图。安得身云水，孤筇自给扶。
花里重重叶，钗头点点黄。只应报春信，故作著人香。
野烟含夕渚，山月照秋林。还将中散兴，来偶步兵琴。
竹下倾春酒，愁阴为我开。不知临水语，更得几回来。
轩骑来相访，渔樵悔晚归。更怜垂露迹，花里点墙衣。
三尺有正气，外邪何可干。功用虽未见，韬藏谁将看。
惊风翻河叹，鹑首丽泥涂。吾衰将焉托，愁绝付摧枯。
紫鸾自超诣，一日可天地。儿郎但读书，圣处底难至。
斯道在人心，如蚌藏圆珠。散作明月光，敛则止水虚。
珠实虽先熟，琼莩纵早开。流莺犹故在，争得讳含来。
柳色青山映，梨花雪鸟藏。绿窗桃李下，闲坐叹春芳。
心间增道气，忍事敌灾屯。谨言终少祸，节俭胜求人。
西从徼外来，东去还归海。徒闻朝暮声，谍识年华改。
卜筑堪容膝，休官免折腰。宁书处士卒，不践寄奴朝。
憔悴逢新岁，茅扉见旧春。朝来明镜里，不忍白头人。
苔迳傍岩斜，林间是道家。夜潭鱼戏月，春地鹿眠花。
纷纷浑是梦，黯黯只消魂。江上浪无限，舟中酒一樽。
群花各娇春，粲若锦绣谷。于焉日逍遥，中有人如玉。
萱草生堂阶，游子行天涯。慈亲倚门望，不见萱草花。
珍禽好毛羽，高飞不啄粟。路旁挟弹儿，何自规其肉。
鸿雁何时来，肃肃楚天晓。非鸣向江南，江北稻粱少。
维衡屹南荒，作镇自开陃。定王十里城，处处见山色。
滂沱天际雨，嘹亮寺亭钟。耳目不到处，翻怜面壁翁。
终与双溪接，分流入郭来。市桥人影合，不解洗尘埃。
欲问采灵药，如何学无生。爱鹤颇似君，且非求仙情。
未有一分让，先有十分争。所丧者实事，所得者虚名。
二客如龙虎，同登蟹井颠。吾今成聱叟，渠久作飞仙。
向来称合老，归去作园翁。须发已华皓，紫薇药应红。
炉藏火尚红，雪映窗已白。梦游无色界，不知身是客。
尝试评公诗，崖岸极孤绝。同僚笔可焚，后学巾宜折。
舟移石头岸，路转马鞍矶。惟有长干塔，相看未忍违。
双干发寒葩，一枿立纹羽。欲品精妙人，君当二三数。
尝哦坡老诗，未识柯山坞。想像亦好园，规摹自渠取。
芒芒北邙山，高坟尽无主。惟有石麒麟，相向立秋雨。
已具看云眼，而生伴月心。西风相体认，红尽绿枫林。
朕兆未分初，都卢只老夫。包羲太多事，胡处双添须。
夜半金乌出，寥寥照寰宇。两眼对青山，通身泪如雨。
江南仲春天，细雨色如烟。丝为武昌柳，布作石门泉。
晚日催弦管，春风入绮罗。杏花如有意，偏落舞衫多。
只有天在上，更无山与齐。举头红日近，回首白云低。
季子让社稷，又能听国风。宁知千载后，蘋藻冷祠宫。
风叶相仍下，家童未埽除。绵联封蛰户，残缺带虫书。
旱魃难除遣，南箕未可招。安能飏双舄，飞去学王乔。
一字入公门，九牛拔不出。咄这野狐精，鼻孔都打失。
六月度开云，三峰玩山翠。尔时黄绶屈，别后青云致。
者边才补了，又见那边穿。不觉日又夜，争教人少年。
去去实不去，是法住法位。来来实不来，世间相常住。
静中无伴侣，今亦独随缘。昨夜离空室，焚香净去船。
蚁封罅隙地，蛙井咫尺天。那能致广大，此道谁为传。
学子可怜生，远来参老子。仁智若为谈，指似秋山水。
山木有甘实，托根清禁中。岁芳摇落尽，独自向炎风。
入夜秋砧动，千门起四邻。不缘楼上月，应为陇头人。
欲舆梅为友，常忧不称渠。从今断火食，饮水读僲书。
赵州放睛著，碓觜忽生花。虽然无一事，验尽当行家。
东浮沧海漘，南为祝融客。漂转混泥沙，迫此短景急。
九十二光阴，分明对众说。远洞散寒云，幽窗度残月。
兄弟分离苦，凄凉忆去年。何以有羽翼，飞去堕尔前。
多求待心足，未足旋倾覆。明知贪者心，求荣不求辱。
今佛放光明，助发实相义。然有诸比丘，是中难比况。
山僧不好古，改作任所欲。洞荒径已迷，廊空响谁续。
轻舟转孤屿，幽蒲漾平波。回看望佳处，归路逐鱼歌。
老去诗情在，逢春只欲狂。飞来枝上雀，似亦爱幽香。
密壤深根蒂，风霜已饱经。如何纯白质，近蒂染微青。
蛱蝶空中飞，夭桃庭中春。见他夫妇好，有女初嫁人。
万仞冰峭折，寒声投白云。光摇山月堕，我向石床闻。
我住浙江西，君去浙江东。日日心来往，不畏浙江风。
今年七十七，出行须择日。昨夜问龟哥，报道明朝吉。
草色侵书绿，依山多得阴。月高猿挂树，惊起夜栖禽。
诗老追唐句，閒居筑简斋。芙蓉寒浦外，红落感秋怀。
诚能得初心，何必返初服。有以固中扃，不须防外逐。
道大言无妄，佛诚说非诳。如是接群生，生灭心说谤。
贫恨一心多，此心却老婆。打破关南鼓，和起德山歌。
莫观于父子，天性有时移。竟以妇为厉，空令传作诗。
惊忧度岁月，靡觉佳序临。玉露破金菊，方知秋气深。
饮水不救渴，利害成火攻。那知在人世，长夏有清风。
桑下芜菁晚，高花出短篱。茅檐少春事，惟记浴蚕时。
偶来人境外，何处染嚣尘。倘许栖林下，僧中老此身。
春风桃灼灼，秋雨黍离离。眼底千年事，空山独坐时。
大隐隐於酒，小隐隐於竹。何不呼麴生，来同此君宿。
头梳三角髻，余发散垂腰。时伴秦楼女，月明吹紫箫。
邮亭寄人世，人世寄邮亭。何如自筹度，鸿路有冥冥。
薄倖东风者，无心半点春。桃花吹满地，片片似鱼鳞。
短鳖兼穷细，屁勋青黑同。只好留墙壁，何须问主公。
秋色丹枫畔，愁心白雁边。东来又相失，更拟待明年。
芳园知夕燕，西郊已独还。谁言不同赏，俱是醉花间。
雪屋透窗明，风帘撮夜声。披衣拥炉坐，忘却在都城。
嘉客念归程，泥深未可行。今朝阴又重，春雨亦多情。
暂入新丰市，犹闻旧酒香。抱琴沽一醉，尽日卧垂杨。
劝客芙蓉杯，欲搴芙蓉叶。垂杨碍行舟，演漾回轻楫。
雏雀学翻飞，不知毛羽微。青鵳笑高树，待尔饱朝饥。
尚自畏四知，於亲岂忍欺。种蓝有助者，拔去不妨奇。
噂噂蜩鸣柳，飞飞燕拂帘。尧阶无一事，象戏战斜尖。
逸少曾留玩，人因唤右军。鸟名加爵号，不虽羽毛群。
桓文服荆楚，安取破国都。孔明不料敌，一世空驰驱。
萧洒桐庐郡，全家长道情。不闻歌舞事，绕舍石泉声。
行年似启期，颜发日夜改。此身尚我累，橡栗时自采。
猾贼挟至尊，天命矜在己。岂知高帝业，煌煌汉中起。
天长眺东南，衰谢多酸辛。丈夫誓许国，直笔在史臣。
柔条还自立，绝色所不鬭。昂然气格高，下视群卉陋。
风梢绕檐匝，霜干当窗净。遥知素壁上，醉墨森相映。
人生等戏剧，衮衮徒区区。老身其回头，今有古非无。
两岩限东西，里有一带天。老蟾更多事，驾月下潺湲。
女伴歌采莲，汪声度流水。无意惊鸳鸯，鸳鸯自飞起。
入林不厌深，避世不厌独。倦飞鸟知还，毋惮下乔木。
莫作溪流看，天命无穷已。诗人若知得，千古可坐致。
雪萤贫士眼，珠翠贵人身。自从墙角弃，无复案头亲。
夏木无重数，森阴翠樾低。相呼百禽语，太半是黄鹂。
曾为老茯神，本是寒松液。蚊蚋落其中，千年犹可觌。
论兵去商虐，讲德兴周道。屠沽未遇时，岂异兹川老。
渐老只谋欢，虽贫不要官。唯求造化力，试为驻春看。
误墨虽藏白，飞埃欲敛昏。谁将草玄手，着意写前村。
香炉一峰绝，顶在寺门前。尽是玲珑石，时生旦暮烟。
肩耸湖山瘦，眼明湖水秋。往来谁是伴，白鹭与黄牛。
萧萧山下人，闭门衣裘单。春心动溪谷，晓起扪松看。
张子携诗来，危坐拨芋火。三问笑不对，政恐非助我。
丁宁损君德，无言真有功。任从沧海变，终不为君通。
芳草递春风，三山立桂丛。柳条随驾绿，花蕊上林红。
焦子如天胆，秦王似屋嗔。如何刀机上，活得解衣人。
恭己时存养，敬以充四端。唯狂能克念，作圣抑何难。
云与渊明出，风随御寇还。燎炉无伏火，蕙帐冷空山。
淡容露吉洗，生色春欲动。纸帐小屏低，同入梅花梦。
时丰公事少，笔砚任横斜。环郭江山秀，人情等物华。
入佛名无本，归儒字浪仙。韩公虽稍黠，不晓句参禅。
茂树坐终日，水流心不竞。谁识山中居，万动归一静。
樽酒津亭别，还城何所投。无情是流水，断送到南州。
晓行沥水楼，暮到悬泉驿。林月值云遮，山灯照愁寂。
一枝青竹榜，泛泛绿萍里。不见钓鱼人，渐入秋塘水。
还以金屋贵，留兹宝席尊。江凫啸风雨，山鬼泣朝昏。
流水家家入，修篁处处同。城南履道宅，白传有遗风。
野鸡尘掠起，大舶势方张。客子双篙弱，回几得岸当。
寂寞小桥前，山人住何处。村童酤酒随，策杖同归去。
实相归悬解，虚心暗在通。澄江明月内，应是色成空。
吹来槐荚细，过去杜鹃悲。惯客久无念，送春閒有诗。
野岸溪几曲，松蹊穿翠阴。不知芳渚远，但爱绿荷深。
险绝昌溪水，如何亦问津。命分毫发地，利役古今人。
世出世间法，和底尽掀翻。唯此一事实，真金火里看。
瓜香浓欲烂，莲莟碧初匀。含笑知何处，低头似愧人。
闻道华胥国，依稀似醉乡。近来参得透，睡稳不因床。
麀鹿同呦呦，山林风雨秋。姑苏台上月，子胥曾约游。
写月无芳桂，照日有花菱。不持光谢水，翻将影学冰。
能感猛鸷类，都无搏噬心。同游至鹿虎，共宿有鸠鹰。
忆郎赴边城，几彀秋砧月。若无鸿雁蜚，生离即死别。
莲子房房嫩，菖蒲叶叶齐。共结池中根，不厌池中泥。
羽扇白纶巾，堂堂六尺身。我评秦汉下，宇宙只斯人。
去岁元宵节，无油不点灯。今岁元宵节，有月照危层。
少妇石榴裙，新妆白玉面。能迷张公子，不许时相见。
海食多诡心，豢食令人鲁。山中食荠人，幽吟肺肠苦。
不作栋梁用，偏寻山寺居。但闻声似鼓，谁识木为鱼。
东园风雨霁，一巷海棠开。曲折穿花去，深行忘却回。
当涂当涂见，芜湖芜湖见。八月十五夜，一似没柄扇。
今岁韶光好，田闾气象淳。政平无横赋，粟贱少穷民。
善处忧难作，能持事自修。腹心无外物，蛮貊亦怀柔。
是谁挼蓝染，千条万条碧。我欲问东风，东风澹无迹。
大雅久不作，淳风日浇漓。挽回既狂澜，此道非公谁。
不能战涿鹿，聊复隐崆峒。挥手谢轩帝，毋烦顺下风。
明月照秋叶，西风响夜砧。强言徒自乱，往事不堪寻。
博洽倾当世，江东孔子儒。荒墟访遗庙，老稚辄名呼。
国清才子贵，家富小儿娇。大家出只手，彼此不相饶。
果尽犹招手，车停更起尘。固应持一笑，先答近辕人。
肉谱知何从，涂高流亦深。汉相似尧相，奕兰端至今。
此地无驻马，夜中犹走轮。所以路傍草，少于衣上尘。
穉绿茁儿拳，老红面百摺。诗坛更伏波，令我逢敌怯。
柳七葬淮头，营妓岁沥酒。不知花翁坟，有人擘纸否。
盛气劘骚垒，长歌历杜藩。二南四字始，万古一解难。
荒岸烧未死，白云痴不动。极目无人行，浪打取鱼笼。
外边虽节目，内里却空虚。从来汗流浃，只为写经书。
真人已不死，外慕堕空虚。犹余好名意，满树写天书。
江城寒角动，沙洲夕鸟还。独在高亭上，西南望远山。
绛路泥尤滑，柴门扫不开。子猷返棹后，不见有船来。
不愿诸侯友，那容天子臣。贞乎宁绝俗，隐也不违亲。
花柳焰通津，幽居日日春。门前往来者，同是华封人。
鱼腹累臣诀，蛾眉众女仇。灵均空发问，詹尹若为酬。
明眼知何在，山门久寂然。宗风未沦替，还喜一镫传。
唤作大圆镜，波文从此生。何妨云影杂，榜样自天成。
蔼蔼花絮乱，纷纷蜂蝶多。今年春复尔，不饮奈愁何。
死以子托友，病将身付医。友今多市道，医或似屠儿。
北涧流恒满，浮舟触处通。沿洄自有趣，何必五湖中。
阴阴松竹合，幽鸟傍人啼。一局枯棋罢，曦轮又欲西。
晚艳出荒篱，冷香著秋水。忆向山中见，伴蛩石壁里。
蛙声直可厌，聒耳横相干。怒气何关勇，私鸣不为官。
万里色苍然，春烟夕照边。旧过南岳寺，曾向雨中看。
郡守轻诗客，乡人薄钓翁。解怜徐处士，唯有李郎中。
璧固君所寄，镜亦妾所惜。乍可返君璧，妾镜不可得。
萧然瘦鹤姿，不受世俗尘。吾衰久矣夫，眼明见斯人。
平生感激心，炯炯徒自许。尘埃五十弦，难为齐人拊。
冷饭杂沙砾，短褐蒙霜露。黄叶满山邮，行人跨驴去。
梭林鸟共飞，一道转光辉。痴人随物转，悟者发真机。
高情临爽月，急响送秋风。独有危冠意，还将衰鬓同。
一击响玲珑，喧轰宇宙通。知音才侧耳，项羽过江东。
紫芽连白蕊，初向岭头生。自看家人摘，寻常触露行。
姊弟皆殊色，专房擅主恩。何曾送归妾，但见啄皇孙。
顾影矜毛羽，晴川偶泳游。不知谁打鸭，惊去不回头。
倚阑发长啸，援笔记旧游。想见同来者，俱非第二流。
心空行亦纯，转不退机轮。乡关无异路，花发洞中春。
大道南北出，车轮无停日。彼岂皆奇才，我独饥至夕。
不见花开处，香浮七里村。试从负外觅，端是有山樊。
心藏隐奥中，乘间亦易动。须於动之微，坚持勿使纵。
有过不能改，知贤不肯亲。虽生人世上，未得谓之人。
剑外春天远，江阁邻石面。幕府盛才贤，意气今谁见。
夏砌绿茎秀，秋簷红穗繁。终然体不媚，无乃对虞翻。
獬豸霜中貌，龙钟病后颜。惨伤此身事，风雪动江山。
玉容曾浥麝，仿佛带香开。不比真花怯，斓斑怕雨来。
僧斋地虽密，忘子迹要赊。一来非问讯，自是看山花。
桥边路欲迷，林外山犹见。长歌扣牛角，不读项羽传。
不忧身即死，惟恐死无知。傥得从父母，宁非我所期。
疏林漏晓日，修竹起寒风。钟鼓催朝暮，千年如此同。
鬓少梳欲无，髭短镊更少。搔鬓祗捻髭，觅句何日了。
南征复北还，扰扰百年间。自笑红尘里，生涯不暂闲。
故居抛水石，客路厌风霜。衰鬓从教短，余生不愿长。
沈沈黛色浓，糁糁金沙绚。却笑宣州房，竞作红妆面。
腊月三十日，腊月二十九。等是岁华终，无事穷相守。
楚国尚勇力，秉羽而甘寝。虽无倒载名，胜饮怀安鴆。
泉下颜光禄，二纪瞻马首。停骖肃松槚，风节应不朽。
不到山中久，山寒景益奇。冻泉零雪谷，坠叶弄风丝。
气敌万人将，独在天一隅。向使国不亡，功业竟何如。
为人须为彻，杀人不见血。德山与岩头，万里一条铁。
子欲作梅诗，当造幽绝境。笔端有纤尘，正恐梅未肯。
远寄陈传道，穷秋亦罢官。还驱款段马，吟雪向长安。
出得出不得，渠侬得自由。神头并鬼面，败阙当风流。
梦觉笙歌散，空堂寂寞秋。更闻城角弄，烟雨不胜愁。
清斋四体泰，白昼一室空。摧颓有古树，骚屑多悲风。
林下人归少，君归不待年。能令两蜀士，叹甚二疏贤。
鹤立松梢月，鱼行水底天。风光都占断，不费一文钱。
老贼有肝鬲，多为德祖窥。谁令预筹事，更与共观碑。
巨石耸鳌脊，飞泉潄雪涛。一声何处笛，呼雨到江舦。
陶铛煮孤影，寒灯沸青花。冰开数江树，月落失人家。
江湖多青山，舟楫长往还。山色难送客，不如住山间。
少室无师句，曹溪绝学禅。浑家鬼擘口，五逆不成冤。
对酒不觉暝，落花盈我衣。醉起步溪月，鸟还人亦稀。
人事多翻覆，由来不可量。安知议郎女，远嫁左贤王。
墙外辘轳响，楼前江汉欹。曙光和月色，犹记早朝时。
直以孝为谥，真无愧此心。可怜张说叹，知得子余深。
鸦丛桑椹紫，蝶穴菜花黄。水鸭眠依石，竹鸡啼过墙。
多病全然懒，微凉尚未寒。偶然无一事，蛛网雨中看。
坐石夜观心，心明亡众覆。一沼水涵秋，千山月如昼。
全归有明训，珍重恐伤肤。小子启手足，吾今知免夫。
薰殿午风清，金盘满贮冰。愿言均此施，四海涤烦蒸。
贼疑拾葚异，母怪弃薪还。雷震辄圜冢，火飞因伏棺。
相君有妙趣，一切不容且。纹楸谁与谈，惟彼上人者。
南方瘴疠地，白马东北来。长城扫遗堞，泪落强徘徊。
觞流无定处，客醉醒还酌。毋令仲御歌，空使人惊愕。
登堂方再月，已许庆丰年。偶继前贤迹，承流颇裕然。
双蔓正排空，云是玉真府。采芝何许入，忽此驾修羽。
蜕形浊污中，羽翼便聁好。秋来间何阔，已抱寒茎槁。
树发花如锦，莺啼柳若丝。更逢欢宴地，愁见别离时。
岭上千峰秀，江边细草春。今逢浣纱石，不见浣纱人。
行草得三昧，林间尝与语。秋风忽卷衣，别我之何所。
未有一分功，先立十分敌。所得无分毫，所丧无纪极。
安眠露地牛，未脱黄金索。常在雇盼中，牧童难捉摸。
万顷湖天碧，一星飞鹭白。此时放怀望，不厌为浮客。
策登董相科，赋作长卿语。刘牢出外甥，愧我不如古。
昨日日暮别，今日日暮愁。犹认纵裙色，依依在石榴。
兄昔守清江，弟亦官白下。檄书几经过，铃合奉閒暇。
象明十二章，斧形不可玩。黻以取其辨，期以取其断。
诗人自情亲，俗子极交浅。所以疏着花，即之风韵远。
宁食三斗艾，不见屈突盖。宁服三斗葱，不逢屈突通。
信书成自误，经事渐知非。今日临岐别，何年待汝归。
居淡经营中，落笔景已换。不见片帆归，危樯还泊岸。
东望泰岳松，西望苍梧竹。知心侣渔樵，忘情友麋鹿。
山灵亦自喜，尊者乃吾师。得与鹫岭并，不作虎头痴。
沤生复沤灭，二法本来齐。要识真归处，赵州东院西。
南山鳖鼻蛇，撺入新罗国。吞却镇海珠，咬杀嘉州佛。
杜欲诛云师，韩将讼风伯。水旱不由天，那是诗人责。
渐放秋风晚，花无烂漫香。浅深红似锦，散影在沧浪。
乱前看不足，乱后眼偏明。却得蓬蒿力，遮藏见太平。
钩窗玩孤芳，残月衣上明。紫囊拆兰麝，小风弄初晴。
念头才起处，此一常分明。其中有主帅，谈笑驱五兵。
秋净日晖晖，间行风满衣。寻僧虽不遇，折得菊花归。
艰难奋长戟，高义薄曾云。死为殊方鬼，三夜频梦君。
寒女面如花，空寂常对影。况我不嫁容，甘为瓶堕井。
中堂与曲室，闻汝啼哭声。汝父与汝母，何处可坐行。
诸兄无可寄，一语会须酬。晚岁俱黄发，相看万事休。
鹊衔高树蝉，危胁缫车响。露腹不曾肥，杀之嗟已往。
过雨天犹湿，新晴月尚寒。悬知晓妆好，破雾急来看。
闻莺才觉晓，闭户已知晴。一带窗间月，斜穿枕上生。
一自入金门，屡蒙分玉食。今朝苜蓿盘，犹疑照初日。
清风生两腋，雪乳啜云团。便拟乘风去，翻嫌缚小官。
恶言出於口，必至反其声。小子闻人过，当知以孝闻。
卒卒往来舟，翻翻逐利谋。中流谁自溺，方去不回头。
一会良不易，载言翻令愁。清风有时度，白日不可留。
风粗或捲茅，两饱颇生草。泓然老砚池，照我发缟缟。
幽室锁妖艳，无人兰蕙芳。春风三十载，不尽罗衣香。
惆怅黎阳客，飘流浙水滨。定忘空腹恨，知是赤心人。
自君之出矣，宝镜为谁明。思君如陇水，长闻呜咽声。
石壁自磨砻，三吧用不久。如去到人间，为侬洗尘垢。
霜风欺断柳，星月爱平芜。船暖知村近，钟寒想寺孤。
昔者抗厥志，欲效颜子复。今胡事悠悠，反作曹食粟。
清风吹枕席，白露湿衣裳。好是相亲夜，漏迟天气凉。
七闽多山水，两淮好风月。潇湘之烟云，巴广之雨雪。
梦里君王近，宫中河汉高。秋风能再热，团扇不辞劳。
出田不栽桑，抱布贸丝藏。恩诏光明烛，寒灯织室光。
客愁看柳色，日日逐春深。荡漾春风里，谁知历乱心。
问讯班春守，牢辞餽岁人。翁年十分老，时事一番新。
垂緌饮清露，流响出疏桐。居高声自远，非是藉秋风。
归鸟入平野，寒云在远村。徒令睇望久，不复见王孙。
闲观造化余，静极悦自性。胡蝶忽飞来，吾心已无竞。
幽石生芙蓉，百花惭美色。远笑越溪女，闻芳不可识。
直道难行久，前程岂易裁。逊斋姜辣口，奄有世间獃。
扇开金峦殿，云韶奏紫庭。天颜知有喜，班首是前星。
舟中采莲女，两两催妆梳。闻早渡江去，日高来起居。
列鼎宾筵盛，笼坊从骑都。不如茅屋底，醉倒唤儿扶。
连檐对双树，冬翠夏无尘。未肯惭桃李，成阴不待春。
不识君名字，应难问子孙。一丘浮水际，神怪欲谁论。
刹刹现形仪，尘尘具觉知。性源常鼓浪，不悟未曾移。
花老几人来，人老花常少。安得似花人，年年陪一笑。
上结孤圆顶，飞轩出泰清。有时迷处所，梁栋晓云生。
门前凿三塘，流水常不息。逝者诚如斯，间断伊谁忒。
柳州柳刺史，种柳柳江边。柳管依然在，千秋柳拂天。
宗周危可悯，苌叔死非难。臣血三年碧，臣心一寸丹。
路扫饥寒迹，天哀志气人。休零离别泪，携手入西秦。
贱子甘藏拙，无心学草玄。自然多坎壈，不是乐盘旋。
明月出天山，月明秋水寒。观心同水月，镊白坐相看。
乐岁何尝饱，春阴忽又晴。一之其可再，四者每难并。
溪边野芙蓉，花木相媚好。半看池莲尽，独伴霜菊槁。
仁心均动植，风化正邦家。福庆方骈集，灵符尚辟邪。
欲花未花时，此妙无人知。著花已多事，更为花吟诗。
星会饰以玉，灿灿光朝仪。重臣头似雪，左右应皋夔。
福德元无实，本光常湛寂。圆明法界内，杳廓无穷极。
凤翅摇寒碧，虚庭暑不侵。何因有恨事，常抱未舒心。
亨到离时见，贞从坎处来。归根培养熟，方解鼓风雷。
山月吟声苦，春风引思长。无由及尘土，犹带杏花香。
红妆夸睡足，粉额趁颜开。惟有江梅样，蛾眉淡拂来。
游人未入门，花影出门前。将军来此住，十里无荒田。
北走惊险难，十步一回首。碧海吹衣裳，挂席上南斗。
向来金谷友，至此散如云。却是娉婷者，楼前不负君。
昔日巢居客，今为天上仙。文章流海内，几杖葬山前。
花有重开日，人无再少年。相逢拌酩酊，何必备芳鲜。
一梦在人间，东风吹不觉。庄周鸿冥冥，胡恋花枝巧。
跂石仍临水，披襟复持冠。机心忘未得，棋局与鱼竿。
山川未为远，在此轩榡中。我觉千岁近，民今三代同。
荆楚西南地，清明咫尺天。远山犹带雪，高柳已藏烟。
精气腾井络，下临群岳尊。元真戴天坐，执印朝轩辕。
未识春风面，先闻乐府名。洗妆浓出塞，进艇客登瀛。
岭路萦纡合，泉流诘曲通。田毛无岁旱，山课与耕同。
婴网虽皆困，搴笼喜共归。无心期尔报，相见莫惊飞。
苍苍岩上树，夜气积而然。念彼人之学，盈科为有源。
画阁馀寒在，新年旧燕归。梅花犹带雪，未得试春衣。
尘断征车杳，云低毳帐深。古今那有此，天地亦何心。
断弦难续矣，读者尚悲辛。不似穷冯衍，甘为薄幸人。
明经取青紫，此谚亦已鄙。至或师初录，弃彼尝在此。
自爱新梅好，行寻一径斜。不教人扫石，恐损落来花。
目所以司视，视正乃为明。非礼谨勿睹，睹之则为盲。
祗因裴少保，功业败垂成。往往桥边客，今犹恨未平。
海底有明月，圆于天上轮。得之一寸光，可买千里春。
孔父昔所游，父老不能语。文章翠珉上，如此树高古。
清风正蔼如，小阁枕通衢。不欲久独擅，能来同享无。
始从鹿野苑，终至跋提河。用尽自己心，笑破他人口。
苔径傍岩斜，林间是道家。夜潭鱼戏月，春地鹿眠花。
太乙池中舰，洞庭湖上蓬。问谁今得乐，宇宙钓丝中。
并与杞同赋，旧尝闻雪堂。先生澹无欲，亦复爱清香。
决水转横渠，交塍画方羖。秋风报秋熟，满顷吹罢亚。
东海有大鱼，罔罟无能近。砀然一朱水，蝼蚁得而困。
日透微风暖，风揉嫩日佳。秪知趱桃李，不道落梅花。
初迷武陵路，复出孟尝门。回首江南岸，青山与旧恩。
云来万山动，云去天一色。长啸两三声，天高秋月白。
旄头初俶扰，义士皆痛愤。乾坤空峥嵘，向者留遗恨。
方士诳三郎，蟾宫事涉茫。至尊宜夕月，安敢问霓裳。
众口一酸调，佳处在味外。忽使水火争，谁令居鼎鼐。
猿狖号枯木，鱼龙泣夜潭。行人已天北，思妇隔江南。
胜韵难齐俗，清流不受浑。岂应践期约，独自爱黄昏。
正月梅花尽，一溪春雨香。燕方寻故垒，蜂已葺华房。
谁谓花庵小，缠容三两人。君看宾宽上，经月有凝尘。
居士何曾病，是病因问有。两眼对两眼，世医咸拱手。
幽涧泉石绿，闭门闻啄木。运迤胡奴归，车前挂生鹿。
百花头上开，冰雪寒中见。霜月定相知，先识春风面。
寺甲于江左，身迎入禁中。如何净居殿，饿杀老萧公。
凄凉徒见日，冥寞讵知年。魂兮不可问，应为直如弦。
知音者诚希，念子不能别。行行天未晓，携酒踏明月。
什袭发硎刀，无名自贵高。秋衣犹葛制，午饭厌溪毛。
勝游谢车马，從此始青韕。俗士洗褊心，達人增旷怀。
当知一朝忿，必不忍于人。岂止身忘却，还应及乃亲。
孤灯照长夜，膏尽灯影灭。划见窗户间，鲜鲜有明月。
西南雨气浓，林上昏月色。寒影不随人，寥寥空露白。
玉烛制袍夜，金刀呵手裁。锁寄千里客，锁心终不开。
夜闻邻妇泣，切切有馀哀。即问缘何事，征人战未回。
至郭陪清语，留衣示别情。奈何凤翔骨，不得宪宗迎。
黄河彻底冻，白发通心白。虽有顾陆手，百巧画不得。
花尽蜂腰瘦，风低燕胁凉。云衣迷远岫，烟幕蔽柔桑。
向晚菱歌起，风平水不流。鸳鸯两相逐，飞过采莲舟。
百舌在墙头，其子在墙根。飞飞拾虫蚁，哺之何殷勤。
挟策博塞殊，愚智相千万。反躬诚且乐，此事要早办。
一迳净於秋，山中夜来雨。倚松不知还，幽禽妙言语。
出抚髈兜俗，亲提季子军。随人雨关月，迎马二溪云。
净扫黄金阶，飞霜皎如雪。下帘弹箜篌，不忍见秋月。
羽扇临玄圃，霓裳上醮坛。九枝松叶冷，千叶杏花残。
桥横葛仙陂，住近杨雄宅。主人胡不归，为我炊香白。
明诚道不离，知格无邪伪。中正着吾心，毋为私欲蔽。
到官今十日，缠得一朝闲。岁晚悉云合，登楼不见山。
旧隐青山下，归程白露前。他时此相忆，懊恼浙江船。
湖上移鱼子，初生不畏人。自从识钩饵，欲见更无因。
蚤为儒冠误，齐心学竺乾。而今林下塔，夜夜戒光圆。
此地先春信，年年只是梅。南中春更早，腊日李花开。
莹心冽寒泉，砥节介如石。本无市朝念，自与红尘隔。
强致南山树，来经渭水滩。生成未有意，鸦鹊莫相干。
高步南山南，高歌北山北。数载买柑橙，山资近又足。
小径三秋好，西风百本黄。但令频泛酒，日日是重阳。
妙相夺天真，针针巧入神。几多瞻佛者，还想用以人。
远浸溪光碧，寒生松桧阴。渔舟惊暮雨，高吹入秋林。
华亭不相识，卫国复谁知。怅望冲天羽，甘心任画师。
翠盖蒙尘飞，仗钺奋忠烈。千秋沧海南，事与云水白。
潘赋幽芳在，周诗荣鄂传。佛轮千幅细，公带万钉圆。
遵蒙本山下，渠激流且迅。无嫌万折劳，思回九里润。
涅髭只诳客，那可诳妻儿。诳得妻儿著，还能诳面皮。
对舞鸣仍和，双飞去复回。归家千载远，丹灶付苍苔。
推枕月微明，登车才五更。啼破千山暝，枝禽三两声。
欲问金沙信，聊登度雪台。碧桃良解事，开过架梢来。
荷锸决新渠，芟茅补旧庐。共知秋必雨，有备即安居。
闻道黄花戍，频年不解兵。可怜闺里月，偏照汉家营。
远山没云烟，不辨形与色。茫如不下垂，前路不可得。
楚水平如镜，周回白鸟飞。金陵几多地，一去不知归。
人植东舦松，勿遣樵牧经。他时化鹤归，要斲千年苓。
洛水萦祠外，嵩云泊栋端。桥山何必问，只是葬衣冠。
穴处堪忘世，松餐足永年。有时云雨止，独立看青天。
灵岿作尽业，惟恭继其迹。地狱千万重，莫厌排头入。
天公亦戏人，奇幻惊倏忽。朝来檐靋间，一一缀明月。
比此为津梁，赤体露堂堂。风光都买尽，当处是家乡。
群生宗法界，秘密十方尊。大教缘心识，周通一念存。
翼翼瞻斋殿，深严步苑廊。三人俱汉杰，一老玷周行。
三月雪连夜，未应伤物华。只缘春欲尽，留著伴梨花。
金茎余孤标，青女满杀气。随地堪百畦，流芳亦千岁。
晴少春光浅，寒多酒力微。一声山鹧过，数点海棠飞。
双只水中凫，已往又回顾。弋者窥未知，舟来避还去。
境空纳风月，心远辞埃尘。终日穷目力，得景亡天真。
汾阳有三诀，衲僧难辨别。更攎问如何，拄杖惊头揳。
客从远方来，遗我径寸璧。中有四个字，不必重拈出。
极目无边际，惟天与水连。烟中帆几点，若个是君船。
剑峰有时折，瀑水有时竭。我性等虚空，今古无生灭。
石室有金丹，山神不知秘。何必露光芒，夜半惊童稚。
役民如犬马，国破作降俘。往往湖中石，宣和艮岳无。
步入渞峰阁，寻师师未归。凭栏寂无语，唯见白云飞。
泪墨洒为书，将寄万里亲。书去魂亦去，兀然空一身。
丘师伯莫晓，寂寂明皎皎。日午打三更，谁人打得了。
整整植翠旗，森森列羽卫。微风群玉动，赫日苍云翳。
一公持一钵，相复度遥岑。地瘦无黄独，春来草更深。
克己工夫熟，磋磨日日新。形端仪表正，汤圣自盘铭。
不到清溪路，人间千过春。青溪人不老，应怜郭景纯。
西崦水泠泠，沿冈有游亭。自从春草长，遥见只青青。
北来哺慈乌，南归护尔雏。昨夜云飞雁，相随我不如。
山堂有何观，四时互兴歇。万物随天根，东生复西灭。
长哦伐木篇，伫立以望子。日暮飞鸟归，门前长春水。
玉面耶溪女，青娥红粉妆。一双金齿屐，两足白如霜。
泉挥玉麈尾，岫拥翠云裘。尽日看不足，倚阑生古愁。
微泉静后闻，去鸟空中灭。耳目吾不营，烟景相与悦。
自古多如此，君今独奈何。可来白云里，教汝紫芝歌。
循涯不知浅，见底似非深。永日无波浪，澄澄照我心。
凿开千里地，通得一隅天。叠嶂连三峡，重门扼两川。
颜子不贰境，如判桐叶然。一绝不复续，何尝有遗根。
绿阳陶令宅，芳草谢家池。开径应须我，酬君未有诗。
万法是心光，诸缘惟性晓。本无迷悟人，只要今日了。
七宝岂齐经，福多不离心。心心心是佛，何处更堪寻。
石有千年藓，崖悬百尺藤。只疑云尚合，忽见日初升。
言之或未行，前哲所不取。方寸虽浩然，因之三缄口。
至灵之谓人，至贵之谓君。明则有日月，幽则有鬼神。
润壑千岁资，风声万牛吼。春江縠纹面，一笑可忍不。
麦畦微雨过，日照青湿湿。牧童坐短蓑，牛卧寒鸦立。
袈裟裹草鞋，赤脚桐城走。只者破生涯，抵死扬家丑。
别兄今几时，邦人指难弟。莫诵海沂康，两冯如鲁卫。
先贤忧民诈，观迹成纲纪。自有书契来，争及结绳理。
念念等空寂，行藏鬼莫窥。是名真遁者，安用山林为。
深根藏器时，寸寸抱奇节。遭时上风云，故可傲冰雪。
豁开青冥颠，写出万丈泉。如裁一条素，白日悬秋天。
山以静故高，水以静故深。福禄岂外求，万感皆人心。
野寺望山雪，空斋对竹林。我以养愚地，生君道者心。
如何年稍长，汲汲子思师。知是为儿日，三迁感母慈。
永坤宫宁殿，时将万卷看。从容聊洒翰，宝扇舞龙鸾。
四翼薄於纱，纤尘不相着。只在钓丝边，渔翁素盟约。
淮海身如击，岷峨路去赊。相思冰雪里，却立嗅梅花。
惊蛰已数日，闻蛙初此时。能如喜风月，不必问官私。
谁谓曹瞒智，回头玉座空。向来台上妓，尽入洛阳宫。
咄哉王老师，赤穷身也卖。吃些油糍归，至今被人怪。
逮此闲暇日，赖有先世书。与子共紬绎，舍去情何如。
采柏浮仙醲，凝酥点寿盘。君王千万岁，长奉两宫欢。
经言事父孝，所以事天明。疾间加再饭，梦中与九龄。
一溪乔木阴，六月火云冷。门外有行人，寒泉思汲井。
桃李石城坞，饷田三月时。柴荆常自闭，花发少人知。
凝成姑射姿，幽洁世所独。春近迫芳心，羞涩破唇玉。
列书诧知死，楚些说招魂。尚莫窥壶子，安能返屈原。
舴艋填芳渚，秋千闹粉墙。人争桃李节，吾忆藕花凉。
天风毗地势，地水转势头。沙石立来堆，水心主巨州。
荆棘不须栽，须容驷马来。面前如路窄，何地不蒿莱。
因我得礼你，事从叮嘱起。谁知白苹风，不在秋江里。
醉红睡未熟，泪玉春带雨。阿环不可招，空寄凭肩语。
父雠已屠脍，射草复何为。岂不念无益，其如罔极悲。
系马宫槐老，持杯店菊黄。故交今不见，流恨满川光。
泛泛松江水，迢迢笠泽边。万年知禹力，灌溉有余功。
已分机上肉，谁藏腹下刀。安知羊不死，乃复自羊羔。
巧梳手欲冰，小颦为寒怯。有时衿肘露，颇与雪争洁。
浮生共憔悴，壮岁失婵娟。汗手遗香渍，痕眉染黛烟。
金刚真般若，默契非谈写。教外别传人，世间希得者。
和靖肘后诀，不曾埋土中。烦师试寻看，寻得报衰翁。
白云入户牖，幽趣颇相关。俗远人无累，心夷物自闲。
酒力欺朝寒，潮红上妆面。桃李漫同时，输了春风半。
万事若在手，百年聊称情。他时南岳去，记得此岩名。
旋随琼霙飞，绕我茆屋角。结子意渐浓，岂为羌管落。
逼帘呈素艳，入座荐清香。何以陪暑饮，对之飞玉觞。
天上春先遍，世间人未知。黄金装柳蕊，红密点花枝。
此秘昔未睹，斲云今始开。苍松临怪石，宜号小飞来。
幽鸟噪岩谷，寒烟锁薜萝。忽遇金蟾蜍，无人自呵呵。
明月却相容，独坐大雄峰。三身与四智，妙在一尘中。
梦里谁曾见，香篝紫绣蒙。枝间两飞蝶，我共漆园翁。
路傍逢古梅，元是旧相识。花萼知几多，萼萼相雇惜。
平江谷上潮，古木自萧萧。两岸饶葭苇，寒波浸寂寥。
终南有捷径，涧恧而林羞。其人岂其山，宁勿相累不。
惟不识泥土，堆根抱玉泉。虽离岩俗伴，也则翠千年。
命缕五丝长，菖醪九节香。尧年方有永，文母共无疆。
隐约菱歌断，斜阳水面移。美人贪照影，不觉画船欹。
环堵未可轻，足稽天下事。何必晋诸贤，自是周二子。
佛子住此地，则是佛受用。常在於其中，经行及坐卧。
柳色惊心事，春风厌索居。方知一杯酒，犹胜百家书。
大火已西流，千山爽气浮。秋河鸣一雁，砧杵捣离愁。
田丹功盖国，貂勃语回君。谤者古来有，犹能杀九人。
拈将破笊篱，风前卖与谁。搀行夺市处，非独老爷知。
号令行惟信，人谁不我承。举烽诸国叛，敲铁小童应。
地熟桑麻易，村深气象醇。此行真不恶，今日似阳春。
日烘古锦囊，露浥红玛瑙。玉池咽清肥，三彭踖如扫。
燕相谋在兹，积金黄巍巍。上者欲何颜，使我千载悲。
何乃万里来，可非衒其才。增学助元机，土人如子稀。
离披寒露下，萧索微风触。摧折有余青，从横未须束。
妾心江岸石，千古无变更。郎心江上水，倏忽风波生。
两重三画卦，半束百茎蓍。避就殊凶吉，元无巧与奇。
水暖蛟冰解，灰飞凤管和。阳春与皇泽，并付女夷歌。
有酒巾可漉，无酒榼自空。但怀停云友，相望各西东。
智悟悟自心，不在一切处。回首时观瞻，便是佛国士。
王事有期程，称意不可再。寄言山中友，勿误青衫爱。
日光明骀荡，天气暖氤氲。草木遍庭槛，清香朝暮闻。
怒蝈喧幽耳，饥蚊搅熟眠。愿为修月户，住在广寒边。
仙艾垂门绿，录丝绕户长。何人握彤管，金殿纪多样。
春眠不觉晓，处处闻啼鸟。夜来风雨声，花落知多少。
画舫茭中出，青山树上斜。浪醒孤客酒，尘盍万人家。
士不论穷达，离乡即可哀。白头孙七十，岁岁埽松来。
中路娄长别，夜寒如隋雪。顾将今日意，化作阳台云。
凝霜压寒芦，白月铺净练。谁起落梅声，愁人泪如霰。
少室无门户，如何便得通。夜寒宁耐立，听我话西东。
逝波不可回，白鸟不可驯。古人成感慨，今人犹古人。
高亭群峰首，四面俯晴川。每见晨光晓，阶前万井烟。
朝闻惊禽去，日暮见禽归。瑶琴坐不理，含情复为谁。
为养还相戒，南陔昔有诗。都卢这个意，焉用补亡为。
朱门谢俗客，幽斋叙友人。澄澜鉴止水，高节看丛筠。
二苏翰墨仙，谪坠百蛮里。弟兄对床眠，此意孤一世。
花开春正好，花谢春还暮。不意子规禽，犹能道归去。
西崦水泠泠，沿冈有洊亭。自从春草长，遥见只青青。
久雨闭陋室，薜荔络败壘。乙子语大慧，我听勿入耳。
岩僧殊好事，绝顶庙龙君。勿笑一泓水，能生六合云。
旷望丛台路，飘颻楚塞人。琴堂无故旧，何计免沾巾。
五季骄诸镇，终朝易千人。使无孔方癖，犹是晋名臣。
寻壑初不惮，经丘亦忘疲。人见崎岖处，不知心坦夷。
翠羽立高枝，危巢对落辉。碧潭千万丈，直下取鱼归。
南浦随花去，回舟路已迷。暗香无处觅，日落板桥西。
溽暑避华构，清风迎早朝。枫槐高自舞，冰雪晚初消。
子母不相离，何心办捣蚨。忍能利铜臭，不枉唤钱愚。
青青长朱裳，小摘脆不堕。勿欺如豆微，中怀仁已大。
高气初不群，咄咄端逼人。妙处欲绝倒，未怕儿辈嗔。
腰金上太行，贼眼尽惊憄。不因遭毒手，谁肯夜烧香。
讲劝停西学，番休寓北门。隆儒心不倦，夜夜赐冰盆。
寒原耕种罢，牵犊负薪归。此夜一炉火，浑家身上衣。
毗卢足趺光，照耀世界海。旋岚黑风起，到岸得自在。
北巷通南陌，门连五相家。水分池对岸，墙隔树交花。
匪书谁与稽，匪行谁与居。以书造竹所，俯仰千载余。
柳以柔故重，枣以弱故惛。凛凛首阳人，何赖东皇君。
初映钩如线，终衔镜似钩。远澄秋水色，高倚晓河流。
后皇有嘉树，剡棘森自防。安得上摘实，贡之白玉堂。
草堂云去后，人境两茫茫。忽见青松老，翻疑昨夜霜。
三孔吾渭阳，犹及见仲叔。堂堂舍人公，再拜但乔木。
碧天临迥阁，晴雪点山屏。夕烟侵冷箔，明月斂闲亭。
岂如吾父子，归老故乡笛。一听知足诲，欣然从大人。
辟谷非其道，谈空去自然。何如动业地，无愧是神仙。
瀰温达迥野，潮汐往来频。惯识松陵路，重来不问津。
谁无数椽屋，盖成多是俗。如此乱山中，非关松石竹。
君臣本大分，天尊而地卑。一言在有义，不可以为利。
自从七窍凿，无复六根全。鲸死彗星出，蟆枯月魄圆。
异国非所志，烦劳殊清闲。惊涛千万里，无乃见钟山。
桥边风月佳，俯仰有余思。无忘履冰心，方识吟风意。
佳日春酣酣，一色锦步障。谁知山中人，如此富贵相。
赤水珠难隐，无限人捞捃。罔象性无求，得了何凭准。
流水音长在，青霞意不传。独悲形解后，谁听广陵弦。
凄风转林杪，露坐感衣单。不道山中冷，翻忧世上寒。
公乎仁且智，意托山与水。唱道本龙门，遗尘仍栗里。
北塞草色黄，吹作边风驶。惟公发踪谋，莫并横经士。
老病忘时节，空斋晓尚眠。儿童唤翁起，今日是新年。
修证彼何人，有国号众香。此境了不殊，沉檀蔼飞扬。
云势移峰缓，泉声出竹迟。此时无限意，唯有翠禽知。
泉水秋浮艇，荒陂幕听蝉。登瀛从此路，出守已衰年。
山中多法侣，禅诵自为群。城郭遥相望，唯应见白云。
婆修盘头尊，曾礼大光明。以杖画佛面，悔达复天真。
风落松梢雪，山收竹外烟。清吟凝醉眼，独立耸新肩。
君恩如纨扇，惟恐值秋风。方喜入怀里，安知弃箧中。
深林以芗名，花木不知数。一点无俗氛，兰芽在幽处。
苔寒两不借，对面宁尔劳。欲语二三子，卑之毋甚高。
铁笔俱牵动，金台总去登。老僧不出院，挂起一枝藤。
老以书为命，眼将书作雠。芗林与诚叟，同贩短檠愁。
沧江无尽水，夜夜随潮去。若复作潮来，沧江止不住。
木人岭上歌，石女溪边舞。明月共同途，无私照今古。
桃李六宫寂，君王幸石渠。临鸾梅梳洗，女色不如书。
昨夜三更里，嫦娥坠玉簪。冯夷不敢受，捧出碧波心。
山酝今朝熟，溪氛起正炎。醉予难酩酊，泣汝泪阑干。
羸然一老翁，一病一伤和。寒暑不可测，奈此根本何。
狂风拔倒树，树倒根已露。上有数枝藤，青青犹未悟。
瑟瑟凉风来，妾身似秋扇。安得复炎热，相携不相厌。
笔迹因难泯，词华讵可磨。二贤名不朽，千古著山阿。
湖上多甘井，磑泉尤得名。何时枕白石，静听辘轳声？
芦桥复柳桥，芦枯柳可爱。不厌春与秋，主人客有待。
作诗必坡老，作文必欧公。欲知鸣道心，端与二公同。
草市人朝醉，畲田夜火明。泷江入地泻，栈道出云行。
来时空索索，去也赤条条。更要问端的，天台有石桥。
绮席铺兰杜，珠盘折芰荷。故园留不住，应是恋弦歌。
簪组非无累，园林未是归。世喧长不到，何必故山薇。
朝无寒士达，家在旧山贫。相送天涯里，怜君更远人。
关深羇思满，风断绿阴单。一遇空门侣，那知行路难。
五祖鹁鸠啼，当机直下提。隔山寻蚁迹，能有几人知。
岸植木菡萏，池栽水拒霜。那知一家种，同艳不同香。
忆我檐间梅，腊开余未破。未破想深扃，已开应槁堕。
中剑斫耳缺，被箭射胛过。为将须有胆，有胆即无贾。
青郊迎淑气，华阙报芳辰。瑞木梢梢变，珍禽唘唘新。
向晚意不适，驱车登古原。夕阳无限好，只是近黄昏。
已复山上山，何当口中口。写兹秋下心，寄我女边帚。
家依楚水岸，身寄洋州馆。望月独相思，尘襟泪痕满。
家住嵩山下，好采旧山薇。自省游泉石，何曾不夜归。
梦过汉陵间，秋风石马闲。当年侍臣泪，泣尽向三山。
曲坡行尽处，鸡犬两三家。十里长亭路，青山道正赊。
桥压荷梢过，花围桥外饶。荆溪无胜处，胜处是荷桥。
日觉儒风薄，谁将霸道羞。乱臣无所戄，何用读春秋。
春日涨云岑，故园当北斗。窈窕桃李花，纷披为谁秀。
郁郁带春阴，依依绕故林。何人化南裔，草木有仁心。
巉巉瘦驴岭，莽莽老牛陂。四海均羁旅，何人感此诗？
翠羽立蒹葭，巨蟹行沮洳。狂僧淡墨间，无限沧洲趣。
来暖西枢席，斯民赖已多。前春凤池水，四海涨恩波。
饲驴留野店，买药入山城。兴尽飘然去，无人识姓名。
三杯暖寒酒，一榻竹亭前。为爱梅花月，终宵不肯眠。
乐静岂无病，好闲终有心。争如自得者，与世善浮沉。
夜来无一事，天晓报上堂。幸好一盘饭，何用糁椒姜。
玉辇临前殿，方陈角觝嬉。如何熊犯跸，仅有一昭仪。
龙眠渌净中，微吟作云雨。幽人建德居，知是清风主。
高人了色空，法界无近远。客来一登临，正好高著眼。
澄少危加杖，平肥亦食糠。刘郎豁如者，辧釜未能忘。
北陆凝阴尽，千门淑气新。年年金殿里，实字贴宜春。
心澄气自爽，满目是青山。欲知拄颊意，一笑可忘言。
晓月千重树，春烟十里溪。过来还过去，此路不知迷。
碧溪常共赏，朱邸忽迁荣。豫有相思意，闻君琴上声。
皇猷被寰宇，端扆属元辰。九重丽天邑，千门临上春。
涓涓自空来，霏霏复不见。安得自尤物，使我耳目乱。
至宝不自献，韬藏亦英华。馀香被草木，秀擢幽岩花。
潭容万像沉，识水悟心深。堂裳空界月，痴猿彻夜寻。
彩胜黄金缕，青丝白玉盘。内家迎淑节，先奉太皇欢。
江乡十年别，京国累日同。在客几多事，俱付酒杯中。
昔日愁头白，谁知未白衰。眼看应落尽，无可变成丝。
栋梁乃不取，得地且深植。妖娆紫薇花，岁晚犹伴直。
清晓开鱼钥，红云缥缈间。催裁恤刑诏，传放谢衣班。
趁晴盖了屋，乘时刈了禾。输纳王租了，鼓腹唱讴歌。
东床卷席罢，濩落将行去。秋白遥遥空，日满门前路。
一览断金集，载悲埋玉人。牙弦千古绝，珠泪万行新。
潮涨复朝退，盈缩痕常存。渡口孤舟横，济川应有人。
姑今病且死，颇愧妇恩深。但愿妇有子，皆如妇用心。
裁衣赠所叹，曲领再三安。叹出无人试，闺中自着看。
遍观诸佛法，不与群情杂。声色外威仪，透过魔军甲。
月光流如酥，天影湛於水。饥鹤啄梅花，风吹酒波起。
夷方虽尔异，天性本然同。自昔闻曾子，如今在海东。
快霁初无象，豁在千里间。十年归客眼，一点沃洲山。
玉颊酒潮红，醉头扶不举。杜老岂无诗，应为六丁取。
何处春来早，坤仪物意熙。烟生金屋重，日上玉阶迟。
择木有灵禽，寒空寄羽翼。不止蓬莱山，冥冥去何极。
当风鸦臭气，一个豆娘儿。熏得行人走，冲爷皱断眉。
山中人事违，天眼中修定。我本无根株，只将笋为命。
火炙胸前暖，风吹北后寒。西来的的意，亲切不相干。
草木沾云露，峰峦近壁奎。新春行乐处，南北共花溪。
到纯无学处，语路若何生。意气天然别，神笔画不成。
朝朝责太平，日日御延英。欲识太平处，鼕咚社鼓声。
羊公民爱深，原叔复善政。缉祠流声诗，才德交辉映。
醉后未能别，待醒方送君。看君走马去，直上天山云。
此君临此池，枝低水相近。碧色绿波中，日日流不尽。
日永蚕收簇，风高麦上场。朝来藉田令，菰黍献时芳。
浊河从北下，清洛向东流。清浊皆如此，何人不白头。
采莲溪上女，舟小怯摇风。惊起鸳鸯宿，水云撩乱红。
题诗三过此，坡老昔时曾。悟得成禅指，来为打睡僧。
长门秋夜雨，窗外滴寒声。悔不先辞辇，应无别恨生。
迟月上深夜，新蟾不终夕。何如月圆时，通宵照无极。
白云满空山，山空不未归。拄杖莫敲门，恐惊白云飞。
直以劫父故，蒙他卖友名。闲将诛吕论，非勃亦非平。
前马去駸駸，年少意有余。後马追驰骤，喘杀肥髯奴。
千里东归客，无心忆旧游。挂帆游白水，高枕到青州。
客从阳州来，遗我扬州花。筠笼贮枯櫱，明年擅春华。
轻舟南垞去，北垞淼难即。隔浦望人家，遥遥不相识。
举起竹篦子，如何便道家。秘魔岩不会，随后便擎叉。
文藻兼名理，三吴第一贤。乡心几千里，飞雁满秋天。
自从君去夜，锦幌孤兰麝。欹枕对银缸，秦筝绿窗下。
狗子无佛性，劝君不用举。欲透万重关，须是千钧弩。
但爱梨并栗，不传琴与书。乃翁莫惆怅，它日举篮舆。
露气粟我肤，弃捐掌中月。高眠没云鸿，澄辉眇穷发。
卖卜本逃名，下帘无市声。如何穹壤内，知世有君平。
奏邸成遗恨，沧浪足胜游。一篇水月记，照彻五湖秋。
窗晴气和暖，酒美手柔软。兴逸情撩乱，笔落春花烂。
放勋访吾叔，鲁叟问弘聃。所以此童子，诸方亦遍参。
盥面知新瘦，看书觉近昏。风霜不相贷，老意与谁论。
崆峒地无轴，江山云雾昏。萍漂忍流涕，故里但空存。
暂来不复去，梦里到长安。可惜终南色，临行子细看。
语言上着到，身心上着到。要透纳僧关，料掉复料掉。
风烟纪南城，尘土荆门路。天寒多猎骑，走上樊姬墓。
烹鱼得素书，欲读字半漫。上如说相思，下如祝加餐。
稷契今为相，明君复为尧。宁知买臣困，犹负会稽樵。
瑞日明天仗，仙云拥寿山。倚栏春昼永，金母在人间。
天性生虽具，人伦教可无。往哉亲父子，汝契作司徒。
燕鸿望南飞，春至还北去。托食波浪中，潇湘几回渡。
山中境最静，静极恐关情。莫听流莺语，应怀求友声。
徒闻管弦切，不见舞腰回。赖有歌梁合，尘飞一半来。
静院幽花馥，空庭皓月明。春寒夜更好，未有一虫鸣。
溪山号清绝，自古产奇人。可惜吾夫子，南来不到闽。
不喜追风骠，尤憎竞渡船。宁为之反殿，怕着祖生先。
欲上祝融峰，先登古石桥。凿开巇嶮处，取路到丹霄。
卧闻黄栗留，起见白符鸠。坐引鱼儿戏，行将鹿女游。
沪戎瘴疠窟，闽粤山水乡。如何产此物，烂然照炎荒。
外貌千层绿，中心一晕红。封侯吾不愿，颜羡木奴丰。
点检春风事，瓶花最可怜。本根不知处，犹自向人妍。
波光磨不尽，镜面绝纤尘。照昨红亭子，亭这似美人。
昼景添宫漏，慈闱念女功。常时浴蚕日，亲到濯龙宫。
截水无留影，哀空有断群。翅开先作字，行断不成文。
人皆爱吾庐，烛理均是寓。未办山林居，聊依佛僧住。
雪尽萱抽叶，风轻水变苔。玉关音信断，又见发庭梅。
晋士祖虚无，宁殊卜箧书。公今编几绝，加我问何加。
夜行无月时，古路多荒榛。山鬼遥把火，自照不照人。
不与诸尘入，雨洒何曾湿。八风吹不动，卓然独存立。
彩索金为缕，香粳玉作团。从今逢午节，岁岁奉亲欢。
野寺荒台晚，寒天古木悲。空阶有鸟迹，犹似造书时。
阁上新文卷，欲逢知己开。相思不能已，欹枕梦君来。
林高日气薄，竹色净如水。寂历断人声，时有鸣禽起。
春雪正纷纷，荒山昼掩门。羡君筋力健，策杖过前村。
燕坐焚清香，日永袅烟篆。妙处良独知，功收物欲战。
别来五百岁，於焉驻飙驭。吴市梅子真，解后亦神遇。
树影落东墙，影微人已醉。休看枝上绿，但对眉间翠。
翛然数竿玉，带以一溪水。惟我有是夫，孰能与於此。
湖海凄凉地，风霜惨淡天。吾其去道近，无酒亦陶然。
曾访郊原春，静观烟雨妆。因物得良晤，谅非昔如棠。
郁郁长条抽，林间翠堪翦。背岭山气浓，幽人趣不浅。
极目千里外，川原绣画新。方知平地上，见不尽青春。
晚行丛行下，群雀忽惊飞。一笑为回首，拈花上翠微。
阴噎楸梧里，鸟鸣落日中。九原人不作，明赞亦何功。
一语便喜处，千言益怒时。既因言语合，却为语方离。
去去山转深，树下益凄冷。时有月乌飞，间碎梧桐影。
少年擢两科，才气掩公行。恨无东坡翁，为君赋秋阳。
风翻朱里幕，雨冷通中枕。耿耿背斜灯，秋床一人寝。
冷冷一涧泉，炯炯千树雪。岁寒铁石心，山中玩芳洁。
天竺黄卷在，人中白发侵。客至独扫榻，自然同此心。
蜡梅直何如，但闻郑家说。淡日明晨霜，凉酥点春雪。
清飚动萧瑟，翠樾减婆娑。却爱夜来月，满窗寒影多。
大暑流金石，寒风结冻云。梅花行度远，自有一枝春。
我家湘水滨，年年赋徕服。君家百亩田，晚岁千树绿。
秋风生夜凉，坏壁吟寒螀。的的祖师意，明明不覆藏。
雨罢飞花遍，缄愁对晚杯。客心将炀灶，同是一寒灰。
别离情所钟，会合意无斁。如何仅逾岁，复赋弟行役。
银钩入翠珉，文字本肤浅。以书不以辞，恃此或行远。
火田租赋薄，监井岁时丰。地里舆星直，江流汉水通。
释迦行中国，设教周孔同。吾知诸子弟，不殊阙里中。
哦诗谷虚响，散发下岩半。披丛涧影摇，集鸟纷然散。
多罗四十年，偶未识摩氈。近有王宣政，时时与纸钱。
夜雨须停棹，秋风暗入衣。见君尝北望，何事却南归。
爪牙了不露，谁能见其踪。超然变化处，即此是真龙。
眜寇将军后，唐朝李鄐家。绿华双荐者，况复古今夸。
一身如一国，有病当求医。病愈药便止，节宣良得宜。
大樗吾犹伐，小樗何畏孽。吾缺犹俟磨，尔折将奈何。
江海翱翔地，舟行岸自移。无心波浪里，鸥鸟不须疑。
来年二月二，与涩暂相弃。烧灰散长江，勿占檀那地。
脉脉广川流，驱马历长洲。鹊飞山月曙，蝉噪野风秋。
红叶醉秋色，碧溪弹夜弦。佳期不可再，风雨杳如年。
鼻祖旧游地，留得老桂香。有能培植之，此香传诸郎。
北顾横江尽，东南第一州。六朝都在望，回首倦登楼。
绿野池新凿，平泉墅又开。乃知造凉殿，谏者不能回。
秋江共僧渡，乡泪滴船回。一夜吴船梦，家书立马开。
斋余衣钵收，心外更无求。法王灌顶子，离相性优游。
月澹黄茅路，烟明红叶村。有怀如阮籍，更赠一声猿。
兴化打克宾，种谷不生豆。虽然费栽培，也要人知有。
我避故云辟，东行是谓征。先王犹可告，岂为伐而刑。
近来好裹束，各自竞尖新。称无二三两，因何号一斤。
元弼今安健，音尘久阔疏。早年倾盖意，白首复何如。
星斗阑干晓，窗扉曨聪明。金门与茅店，一种是鸡声。
磐石疑溪月，茅檐潘竹风。琴尊随分有，夜夜主人公。
归路俯清川，呼奴自刺船。戏鱼翻晚照，宿鸟入寒烟。
吾脚今无力，安能跪鞠躬。北瞻韩吏部，南仰狄梁公。
松上垂青蔓，蒲根泻碧反。高僧来不见，却返五峰前。
向上关捩子，未曾说似人。困来一觉睡，妙绝更通神。
旧腊缘多雪，新年未有梅。殷懃下天竺，隔水两株开。
法要唯心法，浮生苦海中。经传归实相，水印月皆空。
宝轸流薰唱，仙壶永瑞曦。欲知人厉息，天报艾生迟。
袅霞披迥殿，香雾拥轻帘。晓花歌静院，芳树捧晴簷。
万里无寸草，出门便是草。支筇寂寞中，望断无人到。
形模皆自然，树立岂人力。松影与秋光，扫成真水墨。
巨鼻宜山褐，庞眉入苦吟。非君唱乐府，谁识怨秋深。
长安在何许，疑在白日下。徘徊天一隅，华月生新夜。
珍跻积翠外，絺结穹隆间。轩槛最佳处，四顾惟江山。
公子三千客，人人愿报恩。应怜抱关者，贫病老夷门。
寺古苍松老，僧高俗客希。我来游竟日，不用笋舆归。
连朝淹黑豆，黑豆已萌芽。满地天风起，吹开劫外花。
十载干戈后，辛勤莳牡丹。岂知身是客，借与别人看。
几曾慕巢许，非是薄伊周。何忍的的去，先人有墓丘。
祖考精神散，子孙能聚之。淫祠祭非鬼，萃涣义何居。
此地别燕丹，壮士发冲冠。昔时人已没，今日水犹寒。
沧浪临古道，道上石成尘。自有沧浪峡，谁为无事人。
后代称欢伯，前贤号圣人。且须谋日富，不要道家贫。
九登龙门山，三饮太湖水。毕竟不成龙，命负张胡子。
殷勤魏公子，落莫吴王孙。下客独垂泪，伤心思旧恩。
衣冠仁义少，敢忽岭边人。亦恐修荣达，行歌自负薪。
八风调养力，九地发生深。共被年丰赐，谁知日昃心。
古木刳为舟，野藤牵作缆。钓人寒雨中，远望烟蓑暗。
初作眉头皱，还成簟面班。小风来不住，织遍一池间。
九译使车通，君王悦战锋。争残四夷国，只在一枝筇。
东山水上行，乾元利贞亨。誵讹一个字，才子竞头争。
天地有定位，地天阳泰三。更于通气处，细认泽山咸。
先生啸诺余，尝欲访青士。门生可举舆，不必命儿子。
认得前家令，宫人泪满裾。不知梁佐命，全是沈尚书。
事亲苦日短，为子愿为兄。恳恳报刘语，令不涕泗横。
频登采芹亭，所乐非山水。君今去我东，愁绝重来倚。
伤心祠下亭，在时公燕处。临水不相猜，江鸥会人语。
偶出送山客，不知游梵宫。秋光古松下，谁伴一仙翁。
芡实遍芳塘，明珠截锦囊。风流熏麝气，包裹借荷香。
漠漠河洲雨，依稀辨村聚。时哉鸥鸟群，凌乱争鸣舞。
假使富埒国，何如贫在家。尚存侬汉札，宁夺我齐瓜。
往事都如梦，流年只断魂。不堪春尽日，细雨欲黄昏。
赵老七斤衫，提来用恰好。若更问如何，且去青州讨。
世故中年别，馀生此会同。却将悲与病，来对朗陵翁。
新笺传后学，古训发先儒。不拟狂年少，灯前骂老奴。
花禁冷叶红，划滴虚岚翠。清净卢舍那，全身荆棘里。
老瓦莫厌粗，奚童莫嫌小。及时不为乐，顷刻芳事了。
望苑长为客，商山遂不归。谁怜北陵井，未息汉阴机。
会昌湖上客，今已化为尘。一束青刍奠，空思如玉人。
迢迢建业水，中有武昌鱼。别後应相忆，能忘数寄书。
沙溆鹤争飞，波光可染衣。松江异淇水，信美不如归。
秋来宇宙清，雨后山泽润。老农喜我归，时报丰年信。
不了一毫事，空捐七尺躯。陶惜其人没，雄才以盗书。
高馆不知处，游人空往还。乱鸦残雪树，荒冢夕阳山。
琅函训小孩，得了笑咍咍。欲求天外事，须弃世间财。
春阴易成雨，客病不禁寒。又与梅花别，无因一倚栏。
吾侪磊块胸，所见不相远。借我竹外出，一榻供书偃。
东行值伯伦，西去逢无功。不知何国土，疑是醉乡中。
对席瑶池宴，凭栏竞渡船。薰风清漏坐，钩月夕侵筵。
螳螂方捕楚，黄雀遽乘吴。交怨终亡国，君王到死愚。
岘首风湍急，云帆若鸟飞。凭轩试一问，张翰欲来归。
桥上山万重，桥下水千里。惟有白鹭鸶，见我常来此。
诗成大字书，意快有谁如。巨浪银山立，风樯百尺馀。
阳生在十月，亥谓之天门。战乎乾者物，乾实战于坤。
世界须弥主，法身遍寰宇。拄地复撑天，切忌知人举。
结茅深林下，开户流水边。晓听松风坐，夜枕云涛眠。
嗟余嗜前训，蚤岁得胡模。中年困离宗，旧学日荒芜。
天时不可齐，天心不可违。君子能知天，手转丰凶机。
水浅鱼争跃，花深鸟竞啼。春光看欲尽，判却醉如泥。
江汉故人少，东西消息稀。异花开绝域，野风吹征衣。
正旦四篇诗，缘忻七十期。请观唐故事，未放晋公归。
旷野多风雪，阳和一点通。不应歌兕虎，吾道岂其穷。
大飨须三饭，中黄起四维。欲追千古意，眼底合深思。
太朴一已散，人伪日滋彰。持彼炎凉态，指目为温汤。
明月无长好，晴空有晦时。君家那与我，头白似新知。
谁知席帽下，今日犹疑怕。独有裴相知，鼻孔辽天跨。
求比旧前忧，依述最亨知。休以祐然留，希佛背生推。
势罢奴欺主，年衰鬼弄人。南泉招致得，冷泪湿衣巾。
入林不动草，入水不动波。镬汤无冷处，合眼跳黄河。
孝行通穹壤，珍祥应鼓枹。是家飞白爵，谁子泥青乌。
老栎抱拥肿，金狨立鬅鬿。当年陇山道，似此见危层。
把盏非怜酒，持竿不为鱼。唯应嵇叔夜，似我性慵疏。
冥搜高出月，幽思渺裁云。拟遣穷愁去，那能无此君。
萧洒桐庐郡，身闲性亦灵。降真香一炷，欲老悟黄庭。
江南渌水多，顾影逗轻波。落日秦云里，山高奈若何。
柳色侵宫瓦，花阴覆绮疏。鹊炉烟馥郁，賸阅妙乘书。
德山棒头短，临济喝声低。不伤物义句，赵州东院西。
待月了残经，文义何曾有。分付与痴儿，黄叶卷在手。
短櫂经由处，风披藻荇香。中宵孤鹤唳，片月映沧浪。
侏优戏场中，一贵复一贱。心知本自同，所以无欣怨。
虚空无限量，普光明殿量。百千三昧门，在一毛头上。
芙蓉初出水，菡萏露中花。几吹著枯木，无奈值空槎。
红白相嗣繁，色纯香亦浅。相对庭户间，俗尚焉能免。
濆涌悬崖下，冷冷注不穷。将期挹甘冷，弱水渐难通。
乍见作飞势，细听无唳声。雪翎差仿佛，丹顶不分明。
战掉病三日，汤熨乃能起。壁如秦武阳，震慑白帝子。
众卉竞春妍，芬芳无彼此。霜寒摇落时，独秀何如尔。
午日柳阴正，晓风花气新。川明鱼咏水，林静鸟啼春。
又见雁南飞，远行人未归。西风吹白发，肌瘦不胜衣。
火里灵苗秀，无根偏界生。诸人如体悉，千里共途行。
金镞因形制，临畦发永叹。时危思撷佩，楚客莫纫兰。
尺素如残雪，结为双鲤鱼。欲知心里事，看取腹中书。
峨峨楚南树，杳杳含风韵。何用八千秋，腾凌诧朝菌。
一径数里间，巉岩镇幽谷。中夹清溪流，白云长断续。
玉瀣乘旒晚，天浆满珞秋。孟佗消不得，压取换凉州。
晚得知心友，芳樽日日开。不辞江路远，依旧抱琴来。
灰中火如萤，燎原从此始。元气一点存，危疾亦不死。
软暖炉星火，新香甑雪糕。老人消一睡，守负为徒劳。
玛瑙坡前水，泠泠夏亦寒。夜深明月上，珠颗落冰盘。
皎皎岩下泉，无人还自洁。不用比三星，清光同一月。
纯去自忘牧，青蓑柳影中。不餐栏外草，知是几春风。
云袖危相复，霜锺韵政迟。忽然数声急，却是住撞时。
以心为形役，徇人失天真。蕨薇与杞荑，求仁始得仁。
中尊严祀典，鬯未裸而实。将裸而实彝，礼文知有秩。
诸缘眼病花，长安几万家。露地白牛稳，休夸鹿牛车。
大泽荒草阔，行人心惨凄。边云时断续，流水自东西。
春水满幽涧，江风吹断云。年年那时节，忆著别离人。
瘦玉薄薄衫，晕灯和月冷。独夜不禁春，梨花碎帘影。
自幼耽章句，年高竟未工。自称豁达老，人号嗫嚅翁。
吾乡有鬼巫，惑人人不知。天子正尊信，左公能杀之。
乾易以知险，履坦期同跻。誓彼不复地，一笑驷马题。
先传传后学，自觉觉天民。鲁儒迷甚者，何以救迷人。
月色羡明玉，化光扬素波。醉吟吾岂敢，能赋属阴何。
乱雪从教舞，回风任听吹。春寒能作底，已被柳条欺。
万世复万世，人心无改时。此理本非古，伏羲先得之。
向日所云我，如今却是伊。不知今日我，又是后来谁。
艳翠春销骨，妖红醉入肌。花仙别无诀，一味服燕支。
金陵烟草绿，玉塞霜天白。万里隔关山，年来断消息。
一片吹来锦，人言是杏花。倚栏堪把玩，胜似日边霞。
法宝真良药，众生自不尝。书持并供养，世世上天堂。
流传昔多闻，邂逅今既见。顾我何足收，期公示深眷。
伍奢呼二子，一至一奔焉。逃父吾无取，雠君亦未然。
乌兔东西疾，一年时序毕。窦八布衫穿，乌龟眼睛赤。
有虫托断葑，断葑日夕流。不知止息处，随夫非自由。
奋雄何勇猛，取履若儿童。眇是沙中帝，不如圯上翁。
山矿生金乳，地官陃关门。石矿水直出，供养天心尊。
绿影竞扶疏，红姿相照灼。不学桃李花，乱向春风落。
宁越门前路，归鞍驻石梁。西风气色好，晚日正相当。
万里关山静，清阴满塞榆。如何金殿里，犹献辟兵符。
正直男子身，自有神与谋。世治天理现，何必事祷求。
桂密岩花白，梨疏林叶红。江皋寒望尽，归念断征篷。
只靠诗娱老，安知病著身。不能击白日，且可买青春。
金山寺裹山，焦山山裹寺。风雨劝我归，也省两头事。
水气清空外，人家秋色中。细看千万落，户户水精宫。
万物备於我，我观卒未休。智者返观我，纵横得自由。
难把父书读，只因手泽存。遗方汝可受，忍使世无闻。
梦笔异文通，诗篇总自工。民哦三伏里，句句是清风。
黄昏蚊扑扑，白昼蝇营营。天地一红炉，几人得聊生。
朝餐山上霞，莫采山下药。安得山中人，共跨山头鹤。
南陌绿成阴，园林正春老。能令蚕事办，更遣鸮音好。
舍卫多精舍，常光非昼夜。波斯拥出世，摩敢不知价。
斜阳归处险，路熟了无疑。结草为衣著，圈葭作竹吹。
剪舌双鸲鹆，朝来学语新。祝尧千万寿，岁岁乐端辰。
岩峦最高顶，云气时蔚荟。仿佛群仙宅，宫阙曜珠贝。
狗子佛性无，门上钉桃符。千鸦俱不入，百怪尽消除。
提起活鱭鱭，马郎亦被惑。度生虽愿重，那知成败缺。
水深冰亦厚，滉荡铺寒玉。好在水中鱼，何愁池上鹜。
小山压大山，大山全无力。羞见故乡人，从此投外国。
楼严既下集，宾天复上征。八子似荀氏，中当有慈明。
朝来因试笔，闲答故交书。莫怪音尘绝，吾心与世疏。
日落江路黑，前村人语稀。几家深树里，一火夜渔归。
今朝四月一，结夏又在即。若是到家人，日日是好日。
夙酒萦怀处，芳亭拄颊间。一莺黄翠柳，双鹭白青山。
口有绮语债，长咏菊坡诗。最好重阳景，母鸡肥熟时。
槟榔自无柯，椰叶自无阴。常羡庭边竹，生笋高于林。
崔子曲如钩，随例得封侯。髆上全无项，胸前别有头。
琴弹碧玉调，药炼白朱砂。解酝顷刻酒，能开非时花。
辇路江枫暗，宫庭野草春。伤心庾开府，老作北朝臣。
烟村三月雨，物物皆相许。只欠自承当，显露堂堂底。
美人如新花，许嫁还独守。岂无青铜镜，终日自疑丑。
生为大宋人，死为大宋鬼。何以洗此污，清溪一泓水。
献策不得意，驰车东出秦。暮年千里客，落日万家春。
门外春将半，幽禽语共新。宝陀岩上客，应笑未归人。
萝径朝飞雨，莓苔梁翠浓。登山双屐健，自拟少年同。
紫角菱实肥，青铜菱叶老。孤根未能定，不及寒塘草。
雨散云收后，崔嵬数十峰。王维虽敏手，难落笔头踪。
石竹麝香脐，博山水沈炷。勾引爱香人，攀花春笋露。
离樽闻夜笛，寥亮入寒城。月落车马散，凄恻主人情。
红白薇英落，朱黄槿艳残。家人愁溽暑，计日望盂兰。
作者亦何患，思深义亦深。忘言更忘象，默会古人心。
堂上烬银鈍，闺中下罗幕。思君度遥夕，长於金井索。
冬冬璫璫璫，烂醉如泥了。睡至谷谷呱，东窗梅影晓。
游蜂从何来，饥雀巧相遇。谁其释纷拿，放汝采花去。
作佛名何佛，不轻成目轻。谁知眼睛裹，个个是瞳人。
为养宁埋子，那知地有金。如何有天赐，且复怕官侵。
朱门长不闭，亲友恣相过。年今将半百，不乐复如何。
鸡德灵居五，峨冠凤彩新。五更大张口，唤醒梦中人。
寒暑衣一称，朝晡饭数匙。钱能祸扑满，酒不负鸱夷。
猎猎风蒲外，渊渊明月秋。诗翁浮短艇，弭棹看浮鯈。
春色挟曙来，恼人似官酒。酬春无好语，怀我文章友。
艳静如笼月，香寒未逐风。桃花徒照地，终被笑妖红。
谷中谁弹琴，琴响谷冥寂。因君扣商调，草虫惊暗壁。
苍凉遯荒野，交与桃李绝。远聘不肯来，为君三磬折。
尔是无心水，东流有恨无。我心无说处，也共尔何殊。
上界足官府，飞升亦何益。还在此山中，相逢不相识。
三更端正月，皎亮直瑶京。客问心之体，无言对太清。
南馆城阴阔，东湖水气多。直须台上看，始奈月明何。
三山高峭拔，鼎峙各争雄。秀气钟英物，衣冠盛蜀中。
村舍随山远，沙寮傍岸还。轻烟鱼复浦，残雪手巾山。
湘江斑竹枝，锦翅鹧鸪飞。处处湘云合，郎从何处归。
花片洒行廓，苔痕上赭墙。阜陵游幸处，花草亦悲凉。
欲穷千里目，野干浑狐族。大家归去来，莫道盆光覆。
四境由相接，烟澜自渺瀰。客来吟此景，无或比滮池。
大义炯如新，千年报国身。宁从东海死，不作帝秦人。
生涯得力句，尽被维摩说。空劫一壶天，泥牛耕破月。
今代冯野王，声满东海滨。可敬亦可爱，温然气如春。
君颜犹少年，我爱不胜帻。百岁垒一丘，主翁惊是客。
九月授衣天，芝峰无可授。破衲拥寒云，对客慵开口。
篱落深深巷，茅茨小小家。冬晴好行脚，何处不梅花。
金镊洗霜鬓，银觥敌露桃。醉头扶不起，三丈日还高。
烛影夺明月，钟声撞晓云。畁盘余柏子，倾作一炉焚。
竹簟衬重茵，未忍都令卷。忆昨初来日，看君自施展。
推真真无物，穷妄妄无形。返观真与妄，真妄亦虚名。
款塞旋征骑，和戎委庙贤。倾心方倚注，叶力共安边。
新冬新宝寿，言是旧时言。若会西来意，波斯上舶船。
仁道成已极，体元乾长人。独休不远复，当且学回仁。
开花浊水中，抱性一何洁。朱槛月明时，清香为谁发。
高风吹秋霜，庭前百草死。谁知草有根，昨夜东风起。
苔色遍春石，桐阴入寒井。幽人独汲时，先乐残阳影。
花开山与明，花落水流去。行人欲寻源，只在山深处。
帝子不可见，秋风来暮思。婵娟湘江月，千载空蛾眉。
湘水终日流，湘妃昔时哭。美色已成尘，泪痕犹在竹。
千载兰亭人，所乐在山水。等闲一笑间，风度乃如此。
山月缟中庭，幽人酒初醒。不是怯清寒，愁蹋梅花影。
待阙官期远，侨居客思多。许时闲日月，愿与局中磨。
方称调御师，大愿力弘慈。含灵皆一体，灭度行无私。
恍惚天书事，庄严土木功。暮年王太尉，典领玉清宫。
来说是非者，便是是非人。诚哉是言也，弄物不知名。
要入牯牛队，还披水牯皮。全身行异类，拽把又牵犁。
苍崖崛地耸，飞瀑从天下。一岭跨两州，千年无九夏。
巢穴通霄眼，尘劳无住主。经行及坐卧，万古至于今。
十室所可重，喜君吾道同。因过一携手，醉卧六经中。
南州徐高士，姓字满东都。有子笃孝行，终丧竟隐居。
马瘏仆亦倦，得休苦无多。剥啄复剥啄，奈此分阴何。
三让始循墙，一麾尝屡把。夔门德政碑，深閗仍大写。
月似金莲炬，天如碧玉笺。剡藤边幅窘，写不尽遗编。
自伤临郡浅，有愧在民深。稽首文公庙，由唐直至今。
箫鼓震阳休，组练照芳洲。意气坐中客，羞笑山阴游。
莫嗟骐骥老，不识云台仗。北骥天所脱，未易论得丧。
石磴抱城回，入竹见虚槛。前望佳景多，倚筇聊此暂。
试吏才未申，食贫同古人。何以赠行色，一酌湖上春。
夜情河耿耿，春恨草绵绵。唯有嫦娥月，从今照墓田。
代木收奇干，安灯创小檠。勿夸能自照，得助益高明。
往往游西崦，时时憩午阴。凤来人不见，飞入碧枝深。
新月秀弯弯，高悬碧落间。何当依玉避，潇洒看江山。
蔡水仅成波，不若江湖瀎。诚无顷侧忧，缆弱终难进。
鸲之仍鹆之，尔名今是非。人言不踰济，何事满苔矶。
山泉盈石坎，抱罋每相从。广寒宫阙里，今夕是何年。
寒溜初通後，新荷未长时。谁持大圜镜，为我照须眉？
猗猗翠蔓长，蔼蔼繁香足。绮席堕残英，芳樽渍余馥。
姑嫜有妾奉，征战盍郎行。早取封侯去，封侯妾亦荣。
蒙笼春幰顶，夭矫赤虬身。雨蓓犹缄暖，精神照晚春。
剑外吾能说，山川大抵同。君行在巴徼，民俗半夷风。
濯濯萦春晚，依依带暝饶。楚宫皆饿死，无计学织腰。
落木旧山寺，霜清叶扫风。已无鸡犬声，虚殿鸣秋蛩。
清净无他好，歌风舞舜琴。阜财并解愠，总是爱民心。
意亦心所至，言须耳所闻。谁云天地外，别有好乾坤。
大隐在朝市，仙人好楼居。方平今白发，未许见麻姑。
河畔多杨柳，追游尽狭斜。春风一回送，乱入莫愁家。
暮舂朝城粟，晓采观城葑。一入高鱼境，已是武阳东。
赤身挨白刃，死中还得活。一箭自迷踪，万车皆丧辙。
燕燕莺莺喻，工于状妇容。不如洛神赋，比拟作惊鸿。
春雪堕如簁，浑家醉不知。泥留虎斗迹，愁杀路傍儿。
久别偶相逢，俱疑是梦中。即今欢乐事，放醆又成空。
雨余江色净，风过稻花香。客里逢清旷，何妨且纳凉。
霁月光湓浦，吟风归洛京。迥无纤霭翳，千古识真清。
有道春偏好，无为日更舒。齐心大庭馆，何处觅华胥。
水长二三尺，梅余六七花。明朝须不雨，今晚已成霞。
半日停车马，何人在白家。殷勤萧庶子，爱酒不嫌茶。
蔌蔌碎金英，丝丝镂玉茎。步摇钗朵见，老眼为增明。
绮纨贵家子，旗鼓少年场。屡舞众人醉，鲜妆一国狂。
东门风飘飘，双佩清如水。出门相送人，胡不共知止。
武当并灌口，闻说爏于兵。独有东南远，人神尚太平。
茂苑犹香名，南阳已荒皁。更兼芗林中，三洲是三岛。
龚生来过我，极意论先天。自得环中趣，无言已十年。
花疑天女现，根讶化人移。到眼如曾识，无心转见奇。
君恩破寒色，天笑觉春回。先暖延和柳，曾无羯鼓催。
一笑淮兵却，功成未易论。岂惭颜刺史，诗酒在平原。
赫日中天正，清风养物深。葵倾多士志，草偃万方心。
青楼临大道，一上一回老。所思终不来，极目伤春草。
呼童汲景华，冷浸枝枝雪。伴我山中人，吟残半窗月。
朝元高阁迥，秋毫无隐情。浮云忽以蔽，不见渔阳城。
有象阶前景，无声膝上琴。何劳今郑卫，视听不关心。
春暖未若热，秋凉未甚寒。小车随意出，所到即成欢。
野花成子落，江燕引雏飞。暗草薰苔径，晴杨拂石矶。
孔明高卧处，庞统旧居时。遇主龙方起，逢辰骥莫追。
白首成何事，无欢可替悲。空馀酒中兴，犹似少年时。
浓淡云山色，抑扬风水声。体中有佳处，不是喜双清。
乘暇访闲居，临行欲所须。急沽龙口酒，忙打佛前鱼。
窃得玉京桃，踏断金华草。白云满蓑衣，内有金丹宝。
樛木犹藏叶，夭桃未作花。六宫歌逮下，四海咏宜家。
非关怜翠幕，不是厌朱楼。故来呈燕颔，报道欲封侯。
瑞霭浮龙鉴，凉颸拂燕钗。瑶钟献冰体，暑殿雪盈怀。
颇知藏曲折，故作小峥嵘。一穟香已过，半山云正横。
隐约开晹谷，坐看云气升。地神归献秀，一色露山棱。
宴坐白云里，经行碧嶂中。游人穷不到，幽鸟自匆匆。
昔读此离骚，今朝渡湘水。荒草满秋原，何处寻芳芷。
片月下伊川，岂是别人源。若还识得水，性海量无边。
无余任灭磨，应不唱巴歌。真如法界内，无自也无他。
江鳞行比目，沙鸳睡交颈。不知山兔寒，清夜雇蟾影。
一瓶还一钵，作戯且逢场。会看走鹤书，横宝今道傍。
极目生晚照，幽情眷兰芷。白苹叶里风，不在秋江起。
此身如断蓬，飘萧随北风。钱塘一望地，家住西湖东。
年少坐谈玄，钟山直北边。春风吹梦过，泪浥旧貂蝉。
支解雠人毒，香涂施主恩。对天剖肠胃，倒海洗亲冤。
自君之出矣，万物看成古。千寻葶苈枝，急奈长长苦。
日暮天无风，岸巾夕阳中。回首发遐想，明月已升东。
毁誉平千载，穷通譬一毛。虹蝩千丈气，岂便伏蓬蒿。
无事商那和，翛然了义多。是法不可说，转念摩噜陀。
篱东菊径深，折得自孤吟。雨中衣半湿，拥鼻自知心。
剥三与复四，皆处五阴中。自拔弃其类，吾推道是从。
野老从余话，文公在半山。蹇驴追不及，落日寺深关。
以一毛端智，遍量法界空。智空无自性，空智在其中。
人间五福少，世事罕兼全。将此不贪宝，延予有限年。
画扇催迎暑，灵符喜辟邪。风光丽宫禁，时节重仙家。
山西茂林麓，中有盘旋谷。飘飘双凤凰，飞立山上玉。
安陆号方镇，江边无事州。民淳讼词少，务简官政优。
占断一房居，矶边足钓徒。如何贪出世，亦典了西湖。
天地有逆顺，惘然难久留。当歌欲一放，河汉声西流。
仄径荫宫槐，幽阴多绿苔。应门但迎扫，畏有山僧来。
山女带山花，狂夫未著家。蛮歌君草笑，曾入汉琵琶。
陇上带经人，金门齿谏臣。雷霆日有犯，始可报君亲。
阴功周邑境，南面固宜然。毋复论民事，神今惮改迁。
凿空为此名，忽已落众口。聊结一间茅，承当作崖叟。
酌我樽中酒，知君羡北归。如何沙上鸟，远逐片帆飞。
燕有情还至，花无主乱开。杜陵人不见，夜月自徘徊。
括苍山上云，山好云亦好。可怜山下僧，看云不知老。
去岁别南岳，前年返泐潭。临机一句子，今日遇同参。
苍梧千载后，斑竹对湘沅。欲识湘妃怨，枝枝满泪痕。
君许身比稷，视饥真己如。免吾学颜贴，乞米李大夫。
寄声谢绛灌，勿毁洛阳人。岁晚治安策，谆谆礼大臣。
万钱买尔身，千钱买尔笑。老笑空媚人，笑死人不要。
迤逦清居台，连延白云外。侧聆天上语，下视飞鸟背。
人有岁寒心，乃有岁寒节。何能貌不枯，虚心听霜雪。
紫霓横天度，银盘涌水来。先生骑霓脊，盘上卷金杯。
丹山生鹡鷟，师子产狻猊。棒下摩醯眼，徒夸第一机。
小语不知夕，幽香无尽时。影寒人欲醉，明月照酴醾。
紫禁风光早，深仁夺化工。试看澄碧殿，池冻已全融。
山水可吾情，对酒不必醉。及其不以酒，何由得翁意。
烟燻野狐怪，雨熄毕方讹。惟有三彭黠，深藏不畏傩。
一门三刺史，四代五尚书。他族未闻有，朕今止见胡。
恬淡无思虑，虚无任自然。胎圆神自化，我命不由天。
咫尺东园乐，无知簿领何。春风连夜恶，闻道落花多。
采桑知蚕饥，投梭惜夜迟。谁夸罗绮丛，新画学月眉。
何处哭故人，青门水如箭。当时水头别，从此不相见。
风交蒲苇乱，烟断凫鹜飞。日暮一笛起，扁舟垂钓归。
世人竞蜗角，终日汩尘缘。谁谓名园内，深藏小洞天。
宗师贪寂灭，祖道益衰迟。只有青山色，相逢似旧时。
落叶聚还散，征禽去不归。以我穷途泣，沾君出塞衣。
当阳一句子，平地步青云。踏翻关棙处，便是主家春。
东阡在何许，寒食江头路。哀哉魏城君，宿草荒新墓。
优波离后身，韦将军捧足。布衣真童男，瓦缽天厨食。
五色诸虫脸，锄弯注地长。再如锅底黑，此物号强良。
车唤阿香推，情知雨必雷。不干巽二事，也伴阿姨来。
帝令工写貌，相讽尹加笞。且赏折枝杏，休嘲有靥枝。
问安寝门外，旦旦俟鸡鸣。以至日中昃，居常尽此诚。
万岁名虚得，兴亡已屡移。楼头秋夜月，当只似当时。
耳根听不歇，滴滴冷於秋。疑是山翁醉，岩前枕瀑流。
莫打南来雁，从他向北飞。打时双打取，莫遣两分离。
饭涌维摩钵，闻香即解脱。后来香积人，到被他轮拨。
昔日然灯所，见闻非我语。方成授记因，达道超今古。
野鸟久不去，清风长近人。山间岂有厉，只见办时春。
谏议茶犹送，郎官迹已疏。斜封三道印，不奉一行书。
别驾亦何事，休戚理则同。但使民受惠，无论别驾功。
韩悲沮洳居，贾叹寻常渎。何似老庄周，逍遥一篇足。
未到桃源来，长忆出家景。及到桃源了，还是鉴中影。
黄鸟新声变，青山霁色妍。预为寒食地，晴放海棠天。
初日光殊薄，晴梢露正浓。真珠妆未稳，更著柳边风。
一饱无馀事，平生万卷书。短檠头雪白，端为惜居诸。
一水遮金骑，诸州办甲衣。书生投笔砚，随口说兵机。
东望扶桑路，聊为万顷看。世无黄叔度，君试倚阑干。
寂寂度年光，坚贞玉雪香。冶容谁氏子，终日傍垂杨。
篆壁蜗涎细，织檐蛛网圆。小轩幽梦破，竹露湿茶因。
虽受然灯记，不从然灯得。若会翻身句，弥勒真弥勒。
山色仍前日，梅花又一年。休为招屈些，好泛渡湘船。
典领天书使，修崇昭应祠。可怜有遗恨，殓不得髠缁。
顺俗唯团转，居中莫动摇。爱君心不恻，犹讶火长烧。
力却帝尧禅，犹为颍水羞。似曾洗渠耳，不可饮吾牛。
弥勒真弥勒，分身千百亿。时时示时人，时人皆不识。
荷风湖面晓，垂钓柳阴中。何日能蓑笠，扁舟此兴同。
水国秋风夜，殊非远别时。长安如梦里，何日是归期。
骏马如花妾，平生不负春。如何飞燕语，不怒辇边人。
后来冰雪体，引墨为君开。寄语金鸾客，和羹人正来。
同心咸信受，万行俱圆就。一道灌众生，誓愿弘慈救。
滔滔无问说，只为太亲切。有谁曾共闻，山河齐漏泄。
观音妙智力，能救世间苦。百华开烂漫，觑见没可睹。
川游不停息，雨集有满除。卓哉鄹鲁叟，即兹验功夫。
佛法无人说，虽慧不能了。幸然平似镜，何用曲如钩。
个是一孤儿，曾闻事母时。身能几许大，却佩国安危。
竺土之大仙，今日告涅盘。鹤林之米子，当下得枯偏。
人言广寒宫，合种梅花树。那知白玉容，自怕嫦娥妒。
寒溪上下碧，水鸟去来轻。衰柳伤秋色，应知尽不成。
丛筠裹圜檐，净影碧如水。谁识爱君心，过桥先到此。
寥落求凤凰，凄凉舐犊牛。有时追往事，无处著清愁。
把作一片画，晴阴浑不同。不知谁是画，伫立意无穷。
无华真国色，有韵自天香。临风难自持，为舞白霓裳。
蝇及瓜勿啖，螬食李何妨。苦淡谁知味，某鲜或腐肠。
人生易与耳，一饭当倚栏。妇蚕子耕耨，辛苦输县官。
石壁搀空起，银河一派悬。贪观无断续，来去不知原。
送客停山步，寻僧立寺门。青鞋惯泥潦，却爱雨昏昏。
觉後难重睡，醉余还独醒。东窗不肯白，挑尽一灯青。
海鹤一为别，存亡三十秋。今来数行泪，独上驿南楼。
归云去悠悠，长风来猎猎。檐角两长楸，斜阳晒黄叶。
长空开积雨，清夜流明月。看尽上楼人，油然就西没。
苦雨已解严，诸峰来献状。不见白头禅，空倚紫藤杖。
世道自破碎，全理未尝违。溪山亦何有，永觉平日非。
染云为柳叶，剪水作梨花。不是春风巧，何缘有岁华。
月落三株树，日映九重天。良夜欢宴罢，暂别庚申年。
城上风威冷，江中水气寒。戎衣何日定，歌舞入长安。
欲知行远近，细数杜鹃声。暗入苍山去，千闻是一程。
空庭不见人，乌啄僧台食。林深露未晞，微风漏花沥。
普天皆灭焰，匝地尽藏烟。不知何处火，来就客心然。
山色堆蓝重，水光拖练寒。主人看不足，终日凭栏干。
袅袅云中路，沧浪四面开。诗人吟不得，唤作小蓬莱。
面折公孙子，堂堂负直声。安知上前议，那复有黄生。
长信宫中草，年年愁处生。故侵珠履迹，不使玉阶行。
公礼欲下格，具观人所存。须知范孟博，岂肯伏陈蕃。
日毂过亭午，金徒缓报衙。迩英催晚讲，分赐壑源茶。
新禾不入箱，新麦不入场。迨及八九月，狗吠空垣墙。
杜门本畏人，门开自无客。孤坐忽三年，心空无一物。
深山五六月，犹自有莺簧。吸满幽人听，何如入建章。
幽兰有佳气，千载閟山阿。不出阿兰若，岂遭乾闼婆。
浐曲雁飞下，秦原人葬回。丘坟与城阙，草树共尘埃。
下瞰东邻寺，钟声殷两山。贪吟尝忍冷，薄夜不知还。
俯拜祠堂下，遥思弼汉功。吁嗟教宣帝，忘德太匆匆。
南桥春日暮，杨柳带青渠。不得同携手，空成意有馀。
息燕归檐静，飞花落院闲。不愁愁自著，谁道忆乡关。
奴视中人少，庭机左戚难。高爹嗔李白，新莽惎师丹。
沙寒雪后天，凫雁将俦侣。独怪蓑笠翁，维舟一归去。
风细吹吟凤，雷惊起蛰龙。几年卧空谷，今日享真封。
翰墨消长日，尊罍占远风。纖尘吹不到，人在玉壶中。
松柏不受彫，此亦易知耳。须看竹有筠，与松相表里。
妙行无拘执，三界非出入。相对且无言，巍巍独足立。
烟生浦欲无，日暮潮初落。客帆何处来，又近垂杨泊。
芒苇织帘箔，横当湖水秋。寄言鱼兴蟹，机穽在中流。
印透山河影，照开天地心。人世有昏晓，我胸无古今。
自古有治乱，谁家无是非。晓床听邻语，琐琐诉寒饥。
去去如奔马，来来无尽船。人心似江水，日夜向吴天。
彦修但自修，逆境堪进德。知我自有天，纯固在学力。
有意嫌兵部，专心望考功。谁知脚踜蹬，却落省墙东。
五载莫归省，双亲孰问安。固云亲有命，不谓我何颜。
壶矢新油幕，春芜旧战场。候亭閒夜柝，归袖着天香。
李白今何在，桃红已索然。君看赤松子，犹自不长年。
薄薄帘栊日，阴阴殿阁风。无人惊午梦，双蝶下花丛。
浮云本无心，人心逐云去。更作归云堂，云归竟何处。
江汉深无极，梁岷不可攀。山川云雾里，游子几时还。
蔼蔼珠帘日，溶溶碧瓦烟。漪涟采荇水，和暖浴蚕天。
暴乱免遗折，森罗贤达名。末郎何所取，叨继外门荣。
春雨洗春雪，雪消湖上山。雨晴相对看，突兀髑髅寒。
花开有底急，迫此岁律残。捷报春信来，不知冰雪寒。
墨上署臣字，必曾经进来。一年磨一寸，须作墨中魁。
两京作斤卖，五溪无人采。夷夏虽有殊，气味都不改。
秋江与秋月，谁遣恰相和。借我蓑衣着，三人亦未多。
既知梧留凤，宁令凤在笯。胡为五色羽，散作一庭花。
宰相当此时，已入待漏院。我辈独何人，拥被犹困倦。
我来春已晏，道樾半清阴。崖暗石蹲虎，林明花散金。
清心自饮露，哀响乍吟风。未上华冠侧，先惊翳叶中。
恨题玄都观，欢入武陵豨。花面无今古，人心自笑啼。
直以父名戏，其为君命同。杅能礼自处，似是胜超宗。
高阁渐凝露，凉叶稍飘闱。忆在南宫直，夜长钟漏稀。
淡淡腊前药，离离夏初实。结裹若异然，不是东皇力。
北戌边城下，南游瘴海头。不知天地内，何处可逃愁。
高标何许看，小阁有时上。烈风知人怀，柯叶尽西向。
冷碧新秋水，残红半破莲。从来寥落意，不似此池边。
春池深且广，会待轻舟回。靡靡绿萍合，垂杨扫复开。
鹦鹉鹪鹩赋，鹇宁愧二虫。吾衰边幅窘，姑置小池中。
云深不见山，雨密还遮树。相见说相思，相思说休处。
匆匆采桑女，花雨湿襜袖。春风十二弦，生世未触手。
未老先求退，题庵乃自呼。有才须进用，能保此名无。
我昔胜君昔，君今胜我今。荣华各异代，何用苦追寻。
生持节操心，死作坚贞鬼。至今坟上春，草木无花卉。
江风裂瓦鸣，浦口惊波作。君驾何不来，客心空寂寞。
天上无穷路，生期七十间。那堪九年内，五度百牢关。
身世谩悠哉，田园首重回。春来亦何事，忽忽叹庭槐。
碧芜平野旷，黄菊晚村深。客倦留甘饮，身闲累苦吟。
清嫌冰麝俗，淡学池鹅黄。情知不是蜡，风定有余香。
春歌已寂寂，古水自涓涓。徒误时人辈，伤心作逝川。
遮藏茉莉槛，缠裹芭蕉身。我亦入室处，忍寒待阳春。
平生遇初度，何曾具盘筵。感君知我意，老泪更潸然。
缀缀复翘翘，金丝并玉条。酴醾与杨柳，结托上青霄。
寒日边声断，春风塞草长。传闻汉都护，归奉万年觞。
迥野殊寂寥，孤芳太清绝。暗香疑有无，似亦畏攀折。
晓雾蒙鸿合，山藏岸绝痕。浩波吞日去，金晃玉乾坤。
白尽汀苹老，黄雕岸草秋。西风正萧瑟，何处不堪愁。
堂上中圣贤，心醉百不理。堂下笑糟粕，未知其趣尔。
昔梦游湘水，琴书寄叶舟。安知三十载，真作梦中游。
牵驴饮江水，鼻吹波浪起。岸上蹄踏蹄，水中嘴对嘴。
淼淼寒流广，苍苍秋雨晦。君问终南山，心知白云外。
行役渠怜我，生涯我羡渠。太平今有象，随寓即吾庐。
松阴行不尽，痚雨下无时。世事几兴废，山中人未知。
五花笺纸好，下笔欲书之。其意何深远，沈吟复再思。
饱我德更勤，青州两从事。酣饮愧无言，未尝识奇字。
云开千嶂出，木落一枝分。相见又无事，不来还忆君。
草木有麟凤，众只发等流。终然浪题品，麟凤自知不。
刺鼻何曾嚏，蹋面不知嗔。高生两个齿，自谓得胜人。
圆眼珠单颗，方穿玉一洼。宝如双白璧，草了十黄麻。
因缘本自虚，六道浑如醉。一翳满空花，便落思量句。
鄂渚分云树，春城带雨长。惜哉形胜地，河岳空金汤。
青尽池边柳，红开槛外花。数时长病酒，今日且分茶。
野径行无伴，僧房宿有期。涂山来去熟，唯是马蹄知。
触处寻芳树，都虑少物华。试从香处觅，正值可怜花。
其大弥九苍，其小贮一壶。静观性中天，大小竟何如。
云物瞻闽峤，风声望海滨。如何一年内，顿得见斯人。
窗外正风雪，拥炉开酒缸。何如钓船雨，篷底睡秋江。
弦上万古意，樽中千日醇。清心向流水，醉貌发阳春。
岸树冥茫外，人家点画中。断烟分紫翠，残照抹青红。
点捡苔花晕，微茫拄杖痕。酴醾几开落，山雨湿黄昏。
云低树头青，风急叶背白。一坞无来人，鸟语斗格磔。
角利蛮与触，幻世慈若巴。当知靠里业，自有书满家。
粉堞五七里，青帘三四家。客沽北府酒，女唱后庭花。
浅把涓涓酒，风流杜少陵。是中有真趣，全胜醉瞢腾。
待月长生殿，迎风太液池。兹颜欢乐日，圣德盛明时。
羽客朝元地，遣坛古寺中。炼成丹龟在，骑去鹤巢空。
还乡不见家，年老眼多泪。车马上河桥，城中好天气。
骐骥方腾踏，蚊虻敢扑缘。明年小期集，请看十庐鞭。
读碑经岘首，贳酒过宜城。莫问依刘事，休伤吊屈情。
醉帽不轻飞，秋菊有佳色。自惭群座中，主人犹未识。
幽蟲声唧唧，感此秋夜长。起坐弹鸣琴，兰鈍炫馀光。
唤作忘忧草，相看万事休。若教花有语，鄐解使人愁。
春山叠乱青，春水漾虚碧。大解脱门开，把手拽不入。
欲跨羸骖去，江村访酒家。杖头无阿堵，肯听锦囊赊。
烟低一片春，留与贫受用。阿连自能诗，吾衰不复梦。
君子既执迷，无由达情素。明月海山上，秋风独归去。
开口不见齿，伸手不见掌。夜半忽相逢，葛藤长万丈。
极目生晚照，溪云偶成朵。大朴曾未分，青山自唯我。
寒雁与寒来，夜落汀洲宿。泊船人不寐，月下声相续。
惊风动地起，游客望山行。若待佳辰去，应无好事名。
柳丝不禁梳，桃毳不耐雪。梅残剪春绡，永日霏不绝。
又见雁南飞，远人音信稀。东风吹梦去，一见貌颀颀。
做了高官职，双眉皱不开。譬如三日妇，锦袜著珠鞋。
万法是心光，诸缘惟性晓。本无迷悟人，只要今日了。
夜景湛虚明，浩然无与京。如今苏氏妇，但指圣人清。
人品如许高，不卑一官小。居之以廉勤，王事岂难了。
但知行好事，好事不如无。金刚元是铁，秋至雁衔芦。
君子之容舒，吉人之辞寡。有常则可矣，欲自得之也。
故堞无遗迹，萧然数十家。茶烟映山起，酒旆傍堤斜。
低头不见地，仰面不见天。欲知白牛处，但看髑髅前。
人争汉口渡，日落阳台坂。鼓吹隔岸闻，楼观排云见。
石似浣纱石，江如濯锦江。征帆向何处，云雾晦蓬窗。
常读古人书，随宜道更殊。闲忙心各异，恬淡入清虚。
一按牛喫草，一与贼过梯。早知灯是火，饭热也多时。
倚杖立江干，丹枫叠嶂寒。何人三昧手，画我看秋山。
艳质无由见，寒衾不可亲。何堪最长夜，俱作独眠人。
朝辞都城里，暮止汴堤头。满目非相亲，寂默对河流。
方云福德多，多数尚谣讹。法身超数量，菩提萨婆诃。
橘井苏仙宅，茶经陆羽泉。万峰团雉堞，二水汇城輭。
桃李都无实，梧桐半死身。那堪衰病意，更作独游人。
草色依稀绿，花稍隐约红。一般难道说，如醉在心中。
闲揭新刊集，时装旧窨香。还如到茂灌，无物在床旁。
水性本来弱，渐寒成此坚。东风有时到，几日是残年。
向晚登高楼，帘妆楼上头。白烟凝野水，望断使人愁。
茅茨以为庵，环顾萧然虚。内乐苟自足，容人即有余。
南浦送微波，西山来远绿。日暮独盘旋，恨然抚孤竹。
路上尘方坌，壶中花正开。何须头尽白，然后赋归来。
溪光延夕暝，山色接天青。独立待霜月，山童已触屏。
一阵晓风寒，惊飞点去鞍。行人易愁绝，便作柳花看。
暮云无意锁，春草岂能关。何事栖霞客，从兹去不还。
溶溶水拍堤，了了花隔岸。不著小桥通，令人方寸乱。
娇马宁馨郎，毡车薄媚娘。萧萧两蓬鬓，愁入少年场。
经行及坐卧，常在於其中。要识其中事，长汀江水东。
四月曾湖上，荷钱劣可穿。归来开短纸，十里已红莲。
冰花不留丁，收香尽藏白。一朝作陈人，逊与桃李出。
东西二十里，相望两平桥。傍水多投钓，穿云有负樵。
喧喧桃李蹊，何妨笑幽草。但愿保天真，徐花春风老。
一块松根石，顽然自古来。更无人觑著，岁岁长莓苔。
奋髯欲何为，戢翼应有待。画工妙丹青，物状从变态。
猗猗谷中兰，青青饱香露。为语樵牧儿，莫采出山去。
鲁地抑种稻，一概被水沫。年年索蟹夫，百姓不可活。
轮奂绝钜丽，像设尤卓诡。瓣香大雄前，恍然忆稚齿。
濂溪有此天，天外得此景。景中一蓑翁，融入吟哦境。
唤侣下寒汀，争宿芦花萼。夜半渔翁过，惊起还飞落。
扰扰尘笼下，容身亦自贤。横尸道边子，共笑直如弦。
得饮摅公酒，复登摅公舟。便得神体清，超遥旷无忧。
拄策徐徐上，回环佛顶游。九山俱在望，目断暮烟浮。
雨渍身如漆，苔侵面若蓝。问时都不语，应是忆扶南。
倦寝数残更，孤灯暗又明。竹梢馀雨重，时复拂帘惊。
诵公十妙语，便觉舒华年。意与境俱会，超凌心欲仙。
蕴玉抱清辉，闲庭日潇洒。块然天地间，自是孤生者。
少室尽西峰，鸣皋隐南面。柴门纵复关，终日窗中见。
问佛如何是，宗师即便酬。称鎚将锯解，言外度迷流。
新书许从事，狡穴荡应空。寄语征西将，无矜猎犬功。
死别日益远，年衰梦亦无。忽开旧诗卷，泪洒白髭鬓。
山水三池郡，平湖坞可园。要成真史隐，故作小桃源。
援琴鼓流水，弦绝无知音。为语逐臭夫，兰芷和深林。
此士党有挟，则不与之友。持此问秋崖，一笑见颔不。
墙角数枝梅，凌寒独自开。遥知不是雪，为有暗香来。
风吹渡头雨，摵摵蓬上声。欣然会心处，端复与谁评。
古称有曾闵，今复见荀何。为孝一而已，能行无甚高。
人生分已定，富贵岂妄来。不见海底泥，飞上成尘埃。
乾坤用九六，义例析为三。朱子申欧说，开编请细探。
华亭今何在，千年谩有名。披榛问遗裔，寂寞一伤情。
爱敬承三殿，慈柔化六宫。常膺万春祝，永继二南风。
胜事荒湮久，高城观阁宜。均劳青琐客，余事海山诗。
赤伏祥晖盛，黄离治象亨。天时四序正，君德万方明。
酒尽或容求，恩伤不可收。伟哉王相国，沈默孰与侔。
拍岸浮春渌，菰蒲四远生。纲罗人不到，鱼鸟亦忘情。
一鹤为前导，奚烦绛节哉。樵苏私借问，何处地仙来。
绣户朝眠起，开帘满地花。春风解人意，欲落妾西家。
棕榈花满院，苔藓入闲房。彼此名言绝，空中闻异香。
我念卿毋怪，难拚膝上儿。好将南内意，说与肃宗知。
石下有灵骨，千年生玉芝。山神每藏护，不使世人知。
废砌翳薜荔，枯湖无菰蒲。老媪饱藁草，愚儒输逋租。
无眠动归心，寒灯坐将灭。长恐浮云生，夺我西窗月。
触目尽陂塘，山光接水光。近来仍雨足，莫道是山乡。
南宫吾故人，才名三十年。江城秋日落，此别意苍然。
山岳遭埋没，乾坤着蔽蒙。已成堆积势，渐费扫除功。
隔河见胡骑，朝进东门营。皇皇使臣体，词气浩纵横。
衲僧活眼晴，见破四天明。六门之活计，处处而现成。
课仆舁丰壤，辛勤种牡丹。不知从此去，更得几春看。
凉风不肯来，偃蹇如相要。悠悠天地间，舍我从谁邀。
浅浅泸潇水，粼粼碧玉光。马蹄飞电疾，突过板桥霜。
年年二月暮，散乱杂飞花。雨过微风起，狂飘千万家。
吏散铃斋掩，闲眠到日斜。无端是春梦，容易绕京华。
可怜圣善寺，身著绿毛衣。牵来河里饮，蹋杀鲤鱼儿。
此观十年游，此房千里宿。还来旧窗下，更取君书读。
鸦报千林晓，梅供一枕香。晓来春思倦，余梦尚悠扬。
傥得代父死，诚非爱妾身。不图君聘妾，向道有严亲。
彩缕新缠臂，灵符稳插钗。承平多旧事，闲教小宫娃。
画君年少时，如今君已老。今时新识人，知君旧时好。
暂与云林别，忽陪鸳鹭翔。看山不得去，知尔独相望。
尘浥多人路，泥归足燕家。可怜缭乱点，湿尽满宫花。
倚柱看潮生，渔歌静中发。吟罢寂无声，江风对山月。
亭揭奇章榜，斯民孰去思。多憀羊叔子，涕泗岘山碑。
就泉为碓屋，累石作书龛。有意耕汾曲，无心起水南。
皎皎姑射仙，缟衣而黄里。一别如许时，见之先失喜。
翠缕争垂柳，红酥旋点花。林中都未有，疑是旧年华。
去时数点雨，归时数片雪。雨雪两不多，山路双清绝。
灯寒岳麓雪，帆饱湘江胡。过家谁起予，岂无独醒人。
爬沙走江海，惯识风波恶。东君为主张，显戮逃砧镬。
辛苦傭耕久，饥寒谪戌馀。竟令秦失鹿，首为汉敺鱼。
泮涣舞雩乐，懽呼祀蜡忙。且记童子咏，莫管国人狂。
公子歌锺里，何从识渺茫。惟应斗帐梦，曾到水云乡。
陪钱弄傀儡，拼命打秋千。浑家无眼见，掩面哭苍天。
静看隋堤人，纷纷几荣辱。蛮腰休逞妍，所见元非俗。
驱牛耕侧坡，牛困人柰何。我念田家苦，东州苦理多。
沙头一水禽，鼓翼扬清音。只待高风便，非无云汉心。
五十年间事，浑如晓梦馀。三郎南内里，何况老家奴。
阳春已三日，会友闻昨夜。可爱剡溪僧，独寻陶景舍。
燕山窦十郎，教子有义方。灵椿一株老，丹桂五枝芳。
萧萧三五花，影落寒溪浅。佳处不在多，诗兴孤山远。
尽是矜风日，谁能耐雪霜。难中见工巧，黑常胜青皇。
江南仲夏天，时雨下如川。卢橘垂金弹，甘蕉吐白莲。
窃弓俱奋臂，窥鼎迭磨牙。同姓馀中垒，昌言抑外家。
坡垄端何似，波涛起复低。醉眠桂花雪，不觉月华西。
客骇蒙倛面，儿扶痽瘘身。有时临镜问，此老是何人。
台外绕佳山，台中垂暇日。龊龊绛守居，徒劳夸绍述。
高贤邈已远，凛凛生气存。韩范不时有，此心谁与论。
谇言取箕箒，德色借耰锄。不是贾年少，还能痛哭无。
一瞑移藩日，邦人昔被恩。步兵碑尚在，功业敢经纶。
泪滴珠难尽，容殊玉易销。傥随明月去，莫道梦魂遥。
法法不隐藏，今古露堂堂。更进这一步，明明为举扬。
扫地待花落，惜花轻著尘。游人少春恋，踏去却寻春。
外阖不闭，跨天下而无蕲。会得许你，升其堂入其室。
世间平远景，万幅在洪家。晚至番君国，方知不是夸。
提多迦初生，光超日月灯。山顶泉迸涌，此路少人行。
未到桃源时，长忆出家景。及到桃源了，还似鉴中影。
无路是赵州，老将足机筹。关南并塞北，当下一时收。
祝网汤仁布，垂裳舜德敷。五兵浑不用，安事赤灵符。
茧馆三眠老，桑村独树春。坐看黄更陨，应有一寒人。
求听存灵响，冥心合太虚。清融浮想尽，名曰小无余。
龙公底戏剧，长啸暝江天。雨鹊翻仍语，风舟舞不前。
卜筑郊原古，青山无四邻。扶疏绕屋树，寂寞独归人。
含风摇砚水，带雨拂墙衣。乍似秋江上，渔家半掩扉。
不结毗卢印，那弘古佛心。明月照幽谷，寒涛助夜砧。
三载仙豨上，萧然少府厅。不曾填格日，但见纂图经。
岭外音书绝，经年复历春。近乡情更怯，不敢问来人。
娟娟竹影薄，决决溪流浅。风生秋意回，野塘天容远。
粉堞临江渚，朱桥枕市楼。长吟策小蹇，又度一年秋。
腊月二十五，云门一曲新。一回闻举著，笑杀洛阳人。
权要亦在苦，苦在当忧责。闲慢亦有乐，乐在无萦迫。
海峤生片云，有时忽如盖。不挂飞来峰，悠悠拟何待。
旅人倚征棹，薄暮起劳歌。笑揽清溪月，清辉不厌多。
断屿数行树，孤舟一叶横。前山风雨暗，此岸已天明。
天下无个事，巧著事便生。濂溪一赋在，座右不须铭。
心空如太空，豁然无可触。一真法界中，灵照常安住。
阴风千里来，惊浪满吴楚。世事两茫茫，飘泊欲谁诉。
人事日益远，秋居何飒然。苔随墙半雨，叶放树中天。
携君石上琴，弹我窗前月。月缺又还圆，谁能免离别。
风倒酴醾架，长条头抢地。趁渠未萌芽，政可相料理。
赤伏题皇运，朱明敞帝宸。休符知有相，此月是天申。
复寄满瓢去，定见空瓢来。若不打瓢破，终当费酒材。
海客乘天风，将船远行役。譬如云中鸟，一去无踪迹。
逃闲闭关坐，忽有卖花声。老大自多感，依然京洛情。
风雹忽止处，禾麦独依然。料得天公意，知为孝子田。
差入枬檀林，自古只公选。迺知天定时，丹成骨自换。
定定住天涯，依依向物华。寒梅最堪恨，常作去年花。
岩花不可攀，翔蕊久未堕。忽下幽人前，知子观空坐。
蜡屐发兴屡，几为春泥阻。此行不作难，霁色随步武。
闲洒阶边草，轻随箔外风。黄莺弄不足，衔入未央宫。
拶透大圆觉，平地沉山岳。翻笑刻舟人，无绳徒自缚。
太平云外客，行采老山中。莫叹秋霜早，君看世上枫。
姓氏司空贵，官班御史卑。老夫如且在，不用叹屯奇。
两颔凝清霜，玉炉焚天香。为我延岁华，得入不死乡。
首如飞蓬乱，家卖漉篱供。老汉惊吾女，禅机捷乃翁。
少而可努力，老而可歇心。都卢懒万事，双眸泪湿襟。
有风还自掩，无事昼常关。开阖从方便，乾坤在此间。
燕谷无暖气，穷岩闭严阴。邹子一吹律，能回天地心。
可怜明月光，委曲照空床。自是元无梦，更悲今夜长。
古锦裁诗句，班衣戏坐隅。木奴今正熟，肯效陆郎无。
饥雀啄芳蕾，蠹苔侵碧枝。是中浑不较，刻画未嫌时。
好觅凌霜质，仍须带雨栽。须知剖竹日，便是看松来。
向非亲在念，念念每精专。未必饭加损，能令疾脱然。
千里平沙地，联通江海湄。谩传因激浪，疑是蚌成基。
月出深峰里，清凉夜亦寒。每嫌西落疾，不得到明看。
新月迎宵挂，晴云到晚留。为遮西望眼，终是懒回头。
巫峡七百里，巫山十二重。年年自云雨，环佩竟谁逢。
万物天为大，中间地次之。成功付诸子，父母似无为。
日近长安远，风高易水寒。畏途君莫问，何啻上天难。
此处若为关，自来还自去。中有无心人，不妨相伴住。
一览断金集，再悲埋玉人。牙弦千古绝，珠泪万行新。
平明江雾寒，客马江上发。扁舟事洛阳，窅窅含楚月。
清浅白沙滩，绿蒲尚堪把。家住水东西，浣纱明月下。
儱侗复儱侗，平夷更平夷。伸手不见掌，赵州东院西。
抱琴历高峰，拂石就晚阴。空山对摇落，怀哉千古心。
柯山叶茂实，胶法颇精坚。潘李今何处，斯人得正传。
世治常无乱，民安永不危。尚须西伯演，羲画可无之。
宝章薶九泉，摹本范在世。白鹅满波间，谁识腕中意。
揠苗农害稼，过剂药伤人。此理君能造，无为万物春。
猫儿不识主，傍家搦老鼠。两家不须争，将来与裴谞。
野水连天阔，沧波引钓缗。寄言溪上叟，莫学直钩人。
曳颈吟松梢，何异扬州鹤。胡为鹤未成，苦被玄裳错。
夙有水云趣，倦游尘土间。冲山为谁秀，几案我江山。
纷然丧乱际，反覆归圣朝。秉钧孰为偶，扶颠永萧条。
四海兵初偃，平津阁正开。谁知大炉火，还有不然灰。
道不见此山，指作太极图。中宵挂明月，请看头上无。
轻纱一幅巾，小簟六尺床。无客尽日静，有风终夜凉。
从来上台榭，不敢倚阑干。零落知成血，高楼直下看。
万牛挽不回，轮槌击不破。者样顽石头，世间无两个。
刹刹波摇影，那个明心镜。大海一浮沤，沤破方消醒。
事事皆由命，穷能各有时。穷通吾顺处，虽命亦何为。
天寒好风日，清香透窗纱。谁知蜜脾底，有此返魂花。
赵州唤作火，全身入荒草。我今不是渠，渠今正是我。
横厨先玉盘，膻荤鄙哉俗。竹谓高将军，汝手污吾足。
垂垂雪中枝，暗里度香远。忽动调羹机，黏枝花力软。
双只水中凫，来疾去闲暇。江湖风晚波，泛泛自高下。
毛吞巨海深，一顿饱忻忻。曹溪一滴水，犹尚带辛勤。
宝典灵辰旧，皇居瑞应偏。冰纨能辟暑，丝缕解延年。
牛斗东边窄，三吴西角深。山能醒客酒，江会冷人心。
蒲葵裁成扇，瘿木斲为樽。自是山林物，不入纨绮门。
青山当户牖，雪后非吾有。为问谢家池，绿波还在否。
山空樵唱稀，林昏归鸟没。新月含烟霏，遥依乱峰出。
君家桂林住，日伐桂枝炊。何事东堂树，年年待一枝。
乾坤虽有作，太平本无象。赫日正中天，去却修罗掌。
朱颜留不住，白发自应生。摘了依然有，徙劳打镊声。
一缝分明在，当头下手难。饶君钉铰得，终是不圆全。
上弦明月半，激箭流星远。落雁带书惊，啼猿映枝转。
虽无鹦鹉鸟，亦欠琵琶姬。纵使敲方响，獠奴佯不知。
瑞历岁惟新，物华春可爱。雪尽林弄姿，冰销水生态。
大道透长安，言端语亦端。腊尽雪消去，春来依旧寒。
岸曲丝阴聚，波移带影疏。还将眉里翠，来就镜中舒。
在险惟反己，出险即及人。让夷急病者，蹇解二忠臣。
闭门十日雨，破屋砌生苔。此意何人会，抱琴来不来。
檐雨收残滴，溪云弄晚晴。出门还浩叹，几屐了吾生！
专持菩萨号，八部护君身。急难随声应，唯除不信人。
越簟轻裁玉，齐纨巧缕冰。宫中虽命节，何处有炎蒸。
三昧共优游，何处不风流。见色心无二，无二也休留。
散策下亭阿，水清鱼可数。却上采菱舟，乘风过南浦。
叠石溪上春，茅茨卜筑新。前言如不践，山蝉又笑人。
前山飞暮雨，牛上展青蓑。回首牛呼犊，哀音儿唱歌。
未必柳柳州，有此一饷凉。心清境自静，内躁物亦强。
连根煮菜种，带叶爇生薪。琐琐无庸叹，区区愧此身。
竹手擎云重，松肩荷月高。烟收天地阔，醉目数秋毫。
忆昨送君葬，今看坟树高。寻思后期者，只是益生劳。
松下问童子，言师采药去。只在此山中，云深不知处。
墨云埋日车，厚雪镇坤轴。行路勿匆匆，包藏恐深谷。
此骏产渥洼，神奇莫浪夸。相期千里志，赠子字无邪。
开帘见新月，便即下阶拜。细语人不闻，北风吹裙带。
前山风雨凉，歇马坐垂杨。何处芙蓉落，南渠秋水香。
居士欹黄帽，曾来照晚晴。至今流虢虢，犹学咏诗声。
松百入冬看，方能见岁寒。声须风里听，色更雪中观。
零落黄金蕊，虽枯不改香。深丛隐孤秀，犹得奉清觞。
虎向深渊绕，龙归猛火蟠。昆仑飞日月，奚但鼎中安。
晚喜貛郎学，前知杜宇声。乃知常处士，不及邵先生。
东老真仙者，神游八极周。此行沧海上，定得拜苍蚢。
一公持一钵，想复度遥岑。地瘦无黄犊，春来草更深。
身生天地后，心在天地前。天地自我出，自余何足言。
根清条不肥，影落明月地。凄凄欲寒时，胚膠已生意。
非卿桥不立，谁是杜武库。下浦未更新，过者几惊雇。
白鹭宿秋陂，夜寒如隋雪。久立不飞去，月明霜气冽。
欲飞飞未得，冷泊杉松枝。如何垂天云，远远同一涯。
清池绿如梁，到此颜为破。幸有诗仙来，珠玑剩教唾。
用知恰如愚，无人辨得渠。秕糠和月捣，意在脱衣盂。
轮囷香事已，郁郁著书画。谁能入吾室，脱汝世俗械。
坡陀度小岭，轩豁见平湖。但醉梅花下，民家酒可沽。
邂逅漉篱翁，言谈耳又聋。不知何处去，破帽里西风。
终日求人卜，回回道好音。那时离别后，入梦到如今。
酿者不沾唇，旁观吸者颦。翁真堪宰相，妪亦可夫人。
养鹤人何在，湖边水尚清。唤回中夜梦，滩上戛然声。
自为山中人，不厌山中居。云西最高峰，秀出如芙蕖。
摇漾越江春，相将采白蘋。归时不觉夜，出浦月随人。
兴庆唐仪重，东朝汉会尊。帝家春更好，日月照乾坤。
壮士何曾悲，悲即无回期。如何易水上，未歌泪先垂。
泉来草木滋，泉去池塘满。委曲到庭除，清泠备晨盥。
扰扰世间事，悠悠眼中人。幽怀与谁语，独立望秋昮。
朝耕上平田，暮耕上平田。借问问津者，宁知沮溺贤。
日月金轮动，旃檀碧树秋。塔分鸿雁翅，钟挂凤凰楼。
不入樵夫手，不登郢匠门。呈麽老丘壑，且无刀斧痕。
膏药积不绉，松短阔长同。金紫须长翅，其余只在中。
怅饮惜离君，穷边去路分。雪深山馆夜，孤雁背灯闻。
初插玉梳小，徐妆粉额新。乌啼风露冷，娥始现全身。
草木肥梅雨，江山快晚晴。芳塘荷芰发，香泛葛衣轻。
句下出诸碍，翻身古剑寒。欲明如上事，须是髑髅干。
边地春不足，十里见一花。及时须遨游，日暮饶风沙。
举头山围天，濯足树映潭。山中记今日，四士集空岩。
海内中和日，云间已上辰。笙歌九天半，花木十洲春。
鬵鬣拥如云，西人号乞银。更逢桓御史，特地起精神。
坚猛一时雄，犹知有谢公。王郎乳臭子，敢以婿挝翁。
兑泽何言说，秋成看水田。黄云万万顷，滋润作丰年。
一双青乌子，飞来五两头。借问船轻重，寄信到扬州。
未曾至雁门，安知食雁美。若读潜夫论，当不保此纸。
公虚采蘯宫，行乐在小寝。香光当发闻，色败不可稔。
窣堵古形仪，未举已先知。巍然存海底，影落树头辉。
金山一拳石，出髻如溟纱。天外辨两潮，江南分列嶂。
上界足官府，大仙多拘束。遂令东方朔，只恋殿前肉。
窗上月朦胧，香芸鼻观通。了无梅竹影，猛省在舟中。
结发为妻子，仓皇避乱兵。生离与死别，回首泪纵横。
一雪顿能晴，江山万里明。故胜茅屋底，空听滴檐声。
嵯峨阊门北，朱旗散广川。控带莽悠悠，惨淡陵风烟。
不假闻思修，巨陃圆通路。更拟问如何，数珠木槌子。
岁去人头白，秋来树叶黄。搔头向黄叶，与尔共悲伤。
极目斜阳树，乘风落月梁。更和山与水，并作一秋光。
葱蒨门前路，行穿翠密中。却来堂上看，岩谷意无穷。
脚婆原不食，缠裹一衲足。天日更倾泻，飄面有余燠。
殿前伸脚时，奴视高力士。群阉旁吐舌，翰林醒不醉。
事过清眠足，心宽缓步宜。古人无限事，烟蹙几修眉。
唐代重兹辰，王公各贡珍。忠诚惟李泌，只欲献其身。
尚恐公污我，何妨史失名。深衣与短制，同召不同行。
只园千树秀，净土九莲敷。多少参玄士，茫茫在半途。
阶上一眼泉，四边青石甃。唯有护净僧，添瓶将盥漱。
愚哲皆根性，巫医各有传。参禅才一宿，学幻费三年。
净居都葺了，余地盖斯堂。不用栽萱草，无忧可得忘。
晦日同携手，临流一望春。可怜杨柳陌，愁杀故乡人。
此君腰不折，玉立有余清。晓窗拥鼻吟，听渠落冰声。
城中望衡山，浮云作飞盖。朼来岩谷游，却在浮云外。
杀人不眨眼，救人须出手。论实不论虚，合升始为斗。
曙色浮丹栱，春风暖禁街。策澜迷秀石，纤草荫新槐。
可致清川广，难量利物功。涓流此山下，谁识去无穷。
上虞一巫女，名乃至今垂。端的由纯孝，非专在好辞。
高枝枝上鸟，终日叫思归。如斯羽翼全，何不望乡飞。
本是山中人，爱说山中话。五月卖松风，人间恐无价。
茅檐人幽径，风雨聊可栖。喜无车马喧，而有耒耜随。
落第春相困，无心惜落花。荆山归不得，归得亦无家。
气候三阳始，勾萌万物新。雷声初发号，天下已知春。
丈夫慎出处，功成乃身退。古人夫何如，八十钓清渭。
菩提无相貌，凡夫多变豹。不落堕野狐，不昧犹成罩。
金谷风露凉，绿珠醉初醒。珠帐夜不收，月明堕清影。
书窗二尺檠，炉亭一樽酒。别去七十年，此乐重回首。
宠极辞同辇，恩深弃后宫。自题秋扇后，不敢怨春风。
西掖恩华降，南宫命席阑。讵知鸡树后，更接凤池欢。
湘山千岭树，桂水九秋波。露重猿声绝，风清月色多。
人有心看月，月无心照人。有无成一片，方始得惺惺。
湖上新春柳，摇摇欲唤人。多情今夜雨，先洗马蹄尘。
东坞梅初动，香来托意深。明知在篱外，行到却难寻。
身同汉使来，不同汉使归。虽为胡中妇，只着汉家认。
朝叹乌皮几，暮叹木樨床。劳我情不堪，念君罪不凉。
人心有炎凉，我心无欢悲。箧中重自珍，会有薰风时。
黄陈今不作，天地少诗人。不是诗人少，诗人未必真。
郡阁始嘉宴，青山忆旧居。为君量革履，且愿住蓝舆。
不随晴野尽，独向深松积。落照入寒光，偏能伴幽寂。
庖丁悟养生，轮扁议读书。彼特一技尔，圣智有不如。
窗晴雨淋沥，花空春寂寞。梦回人不见，愁重酒消索。
仅可着孤身，何曾有四邻。切须留一榻，让与细书人。
银钥开香阁，金台照夜灯。长征君自惯，独卧妾何曾。
雪洗桃花面，烟描柳叶眉。与春同是梦，安用赏春为。
漠漠秋云起，稍稍夜寒生。但觉衣裳湿，无点亦无声。
帝里金茎去，扶风石柱来。山川殊未已，行路方悠哉。
八卦各为八，枝从干上横。厥初有何物，万物一根生。
抱疴蓬庐下，白日背我驰。我生已如此，天命复奚疑。
江草随春远，沙鸥伴我閒。殷勤东去水，送子过金山。
群葩各分荣，此独贯时序。聊披浅深艳，不易冬春虑。
田园依峻岭，牵兴每须登。却得台郎力，扶持借赤藤。
树隐重重竹，溪穿曲曲峰。林深那有寺，烟远忽闻锺。
春色三分二，人生七十稀。蝶魂归蚁冢，花瓣泊鱼衣。
潜心写幽韵，洗耳听寒涛。吟声自摇动，误疑泛鱼舠。
鼻孔随人走，日中忽见斗。踏定太冲脉，壁上挂著口。
烟生遥岸隐，月落半崖阴。连山惊鸟乱，隔岫断猿吟。
阴阳分二气，钧播立万物。泉脉或寒温，初非择地出。
大达诚无碍，人人自有家。假花犹入念，何者谓真花。
晨膳嫌羹薄，寒机怪织迟。阿家语新妇，汝有作家时。
酒杯春醉好，飞雪晚庭闲。久忆同前赏，中林对远山。
石城古岸头，一望思悠悠。几许六朝事，不禁江水流。
惟友于兄弟，惟顺于父母。无忝尔所生，造端乎夫妇。
吟咏霜毛句，闲尝雪水茶。城中展眉处，只是有元家。
土瘠事刀耕，家无终岁蓄。所资盐井利，持易他州粟。
翳桑一饿者，念念母之存。赖有赵宣子，能为别具飧。
补阙连车载，拾遗平斗量。欔槌侍御史，碗脱侍中郎。
撒监乍可拟，刻楮竟难成。妍辞觑天巧，应复召邹生。
共餐鲈一箸，各饮酒三升。空去主人睡，明朝醉未兴。
悠悠复悠悠，泪寄东风流。所思怅何许，西北齐云楼。
衣篝丽纨绮，有待乃芬芳。当念真富贵，自薰知见香。
每岁逢生日，予心喜复悲。新年六十六，能得几多时。
一棹危于叶，傍观亦损神。他时在平地，无忽险中人。
馋虎过新蹄，怒貍争旧穴。悲哉两翁姥，西山采薇蕨。
割云石棱铦，缠藤松骨槁。少华且未登，昌黎应绝倒。
远岫见如近，千里一窗里。坐来石上云，乍谓壶中起。
莫歌鸡唱晓，老泪不禁弹。昔为祖士雅，今作杜齐安。
高低竹杂松，积翠复留风。路剧阴溪里，寒生暑气中。
海涌银为郭，江横玉系腰。吴侬只言黠，到老也看潮。
袅袅城边柳，青青陌上桑。提笼忘采叶，昨夜梦渔阳。
家人劝我睡，共说不眠难。官既未得差，眠时自不安。
作尉穷谷僻，官高何足论。温温有风味，忆昔李公存。
课仆斸桑窠，从头尽种花。莫教聂子见，怪我不栽禾。
坐阅数朝主，竟为何代人。汉官敭历遍，更作虏师臣。
玉烛天时正，金穰岁兆丰。华封遥上祝，圣德与天通。
君有非常罪，幸此非常赦。收身黑水西，重人白莲社。
丧乱属何辜，訏訏者谁子。生来乏远猷，死去忧良史。
觅参不可得，忽感鹿前行。行到鹿灭处，元来此地生。
读书不识字，行脚不会禅。有拳爷不识，有口佛不吞。
中兴虽帝业，内治本阴功。天下供荣养，方知福报崇。
水榭花繁处，春晴日午前。鸟窥临槛镜，马过隔墙鞭。
素馨间茉莉，木犀和玉簪。医来都屏去，头眩怕香侵。
断岸竹如云，翠色落寒濑。艇子何处归，应转烟林外。
去年无花看，今年未看花。更闻飘落尽，走马向谁家。
战士不解甲，于今四十年。尖量太仓粟，烂铸水衡钱。
虎啸云岩下，风生林岭隅。须防威可假，慎勿逐城狐。
不能延数日，尽属天功力。时节自推迁，此性无拘执。
渡溪溪水急，水溅罗衣湿。日暮犹未归，盈盈水边立。
谁言使君贫，已用谷量竹。盈谷万万竿，何曾一竿曲。
欲别牵郎衣，问郎游何处。不恨归日迟，莫向临邛去。
戒福修持众，罕得无心用。众生肉为菜，讲论喧天鬨。
忧前旧比求，推生背佛希。留然祐以休，知亨最述依。
春酿正风流，梨花莫问愁。马卿思一醉，不惜鹔鹴裘。
特立群峰表，危然势不倾。禅心情似洗，坐看月华明。
云居九月半，月向掌中圆。觅之亡影象，用之亡正偏。
山色醉痕边，溪声客枕前。山溪元自旧，人已别经年。
倚棹春江上，横舟石岸前。山暝行人断，迢迢独泛仙。
弟诗吴江枫，未秋先陨风。骚人或取咏，零落鸥鸟同。
逐处随青草，生来不识愁。旱田乾欲死，拍手也须讴。
蛙鸣青草泊，蝉噪垂杨浦。吾行亦偶然，及此新过雨。
山势独龙风，行宫已劫灰。北人偏怅望，曾见汴京来。
因我得礼汝，乾坤粟粒许。若要除三害，无过问周处。
一语离窠窟，千生出盖才。夜来风雪恶，木折古岩前。
月影黄昏后，诗天眼界宽。野香寻得见，石背一枝兰。
耸膊成山字，埋肩不出头。谁家麟角上，画此一猕猴。
寒井深无极，人谓藏虬龙。尝闻救炎旱，丝雨洒长空。
分房圆戢戢，弄色翠娟娟。摘实怜空的，方知雨露偏。
江外芦芽老，城中柳絮飞。春风犹几日，谁与濯征衣。
劝君金屈卮，满酌不须辞。花发多风雨，人生足别离。
孰是心空者，谁为选佛人。笊篱二尺柄，簸箕三寸唇。
勾曲山头客，遨游到市尘。星冠顶霜月，夜半正朝真。
有问狗佛性，赵州答曰无。言下灭胡族，犹为不丈夫。
螺师蚌蛤类，大唐天子心。嗜好即深信，南无观世音。
椒涂承茂渥，嫔壶范柔仪。更以亲蚕茧，纫为续命丝。
诸佛出身处，千般谩度量。东山行水上，眨眼过扶桑。
先生三尺琴，断绝弦上音。欲求凤喙胶，弱水毛犹沉。
都护新灭胡，士马气亦粗。萧条虏尘净，突兀天山孤。
连骑出都门，秋蝉噪高柳。落日辞故人，自醉不关酒。
晚酌居然醉，昏昏不自持。奇哉苍玉枕，眠到月来时。
山远峰峰碧，林疏叶叶红。凭阑对僧语，如在画图中。
滕六雨天花，南枝香斗白。琼玉两模糊，冷笑从君索。
经窗灯焰短，僧炉火气深。索落庐山夜，风雪宿东林。
茅茨西日肝，翁媪自相依。不识鸳鸯意，双双作伴飞。
老去眼生花，儿方学画鸦。聊将二十字，要识汝传家。
社鼓村村急，春流岸岸高。双分待鱼鹭，红认隔溪桃。
我行无疾徐，轻楫信溶漾。船留村市闹，闸发寒波涨。
山晚馀红照，林昏集众鸦。泥深茭欲笋，水满稻初花。
溺利谁知轻，性流甚于水。东去复西回，难将逝水比。
眼看沧海近，身与白云高。回影连三岛，盘根压六鳌。
肉色欠纯正，腰上多红铃。月头红白间，百战不能赢。
木铎扬宽诏，云翘舞化风。垂衣金殿里，圣德与天通。
寒空五老雪，斜月九江云。钟声知何处，苍苍树里闻。
东风吹梅梢，飘摇泣香雪。下有野草根，崭然竞时节。
滕叔死千载，犹存蛱蝶图。狂风一夕起，尽化作青芜。
春花弄晴风，昼帘垂永日。公退卧黄细，放衙头懒出。
高城今旷野，比屋昔朱门。道上传呼过，遥遥几世孙？
岁熟田家乐，秋风客自悲。茫茫曲城路，归马日斜时。
俊逸鲍参军，优游谢康乐。豺虎正纵横，南行道弥恶。
北固临京口，夷山近海滨。江风白浪起，愁杀渡头人。
曲曲通航小，兰桡手自移。映丛怜白鹭，特地过湾迟。
锦帐随情设，金炉任意熏。唯愁员外置，不应列星文。
牛头菩萨面，马面夜叉头。不作马逆罪，快乐百无忧。
抱琴开野室，携酒对情人。林塘花月下，别似一家春。
玉腕指尖新，力能提万钧。上他篮子裹，未必是金鳞。
梧叶落满地，西风洗九天。鹤声明月夜，曾此系吾船。
痛愤寄所宣，四方服勇决。壮士敛精魂，里巷犹呜咽。
高士非求死，天教陨少微。云疑隐居在，犹傍岭头归。
山深万木寂，一片古心枯。昨夜梅花月，相期道不孤。
日出机事生，日入群动息。吁嗟利名子，逐逐何所急。
故人入我梦，相视涕阑干。四海一涂炭，焉用身独完。
世界莲花藏，行人香火缘。灯王照不尽，中夜寂相传。
春来多睡思，茗椀亦时须。不敢家园乞，芭蕉有剩无。
一從得玉旨，勒马幽燕起。河北与河南，一万五千里。
更化开皇极，中兴兆赤符。节摽千岁历，气协五时图。
开国何其忝，笺天未必俞。缴还三百户，换赐一千株。
服劳曾是孝，那更委诸人。建已老白首，中裙涤必亲。
黄帝上天时，鼎湖元在兹。七十二玉女，化作黄金芝。
人从天台来，却得西川信。报道万年松，生在石桥顶。
魂梦天南垂，宿昔万里道。池台花气深，到处生春草。
王子吹笙去，仙禽下云端。夜栖松月静，朝舞桧风寒。
明明百草头，明明祖师意。於佗未尝一，於我未赏异。
径李浑穠白，山桃半淡红。杏花红又白，非淡亦非穠。
自小弄丝来，惊多去复回。沙头晚风起，波上夕阳开。
露沐千门柳，风萦九畹兰。会听莺出谷，行傍采桑坛。
澹澹一痕月，痚痚数个花。春风也公道，先到野人家。
绿蚁新醅酒，红泥小火垆。晚来天欲雪，能饮一杯无。
缭绕穿红萼，烂斑踏紫苔。谁将锦步障，端为使君开。
假守昭平郡，当门桂水清。海遥稀蚌迹，峡近足滩声。
石梁平砥似，池水明镜如。晚凉散步稳，凭栏此观鱼。
不劳澄九鼎，流动百花新。木鸡前树报，月磨萝镜轮。
江水漾西风，江花脱晚红。离情被横笛，吹过乱山东。
绛帐胡沙暗，青编古意深。谁知洛下咏，中有越人吟。
因我得礼你，莫放屁撒屎。带累天下人，错认自家底。
往来欲休息，亦可乐自然。上观云飞鸟，下看鱼泳川。
首言天地易，次语赞羲皇。系传谁精玩，先看第一章。
鸿门罢樽酒，舞剑事还差。范增徒怒撞，汉业成刘家。
阴去为膏泽，晴来媚晓空。无心亦无滞，舒卷在东风。
物理窥开后，人情照破时。渴多逢美酒，病后遇良医。
片霞照仙井，泉底桃花红。那知幽石下，不与武陵通。
礼经称孝子，不服闇登危。所以九折阪，囘车不敢驰。
境静约心兵，无由起妄情。拟将笙笛耳，同听夜泉声。
只一个休去，伎俩自然消。诸圣在甚处，脚下路条条。
谢讲竺峰寺，归隐新此桥。院幽结林表，身老寄烟霄。
醉中还有梦，身外已无心。明镜唯知老，青山何处深。
汉家仪礼盛，名教出诸颜。更见尚书后，能文在子山。
何处苕溪好，请君来倚楼。西山也髈喜，奔走入帘钩。
孝德襄陵久，天然与众殊。生男不能养，应合愧杨姑。
妾命何太薄，不及宫中水。时时对天颜，声声入君耳。
三五穷荒月，还应照北堂。回身向暗卧，不忍见圆光。
出门重新制，纤手行自整。愿作花工儿，长年承素颈。
冷冷无弦筝，汹汹自鸣鼓。最是醉梦中，唤作松风雨。
一竿风雨寒，独点严陵濑。苟非伸脚眠，曷见光武大。
朱实鸟含尽，青楼人未归。南园无限树，独自叶如帏。
衣襟成墨色，面目带煤尘。尽爱炉中兽，谁怜窑下人。
风雨劳先别，敢辞樽酒深。一梢墙上竹，留作岁寒心。
霜空出华月，樽酒聊相对。别夜复婵娟，故人千里外。
云送关西雨，风传渭北秋。孤灯然客梦，寒杵捣乡愁。
暗里抽横骨，明中坐舌头。偏圆不到处，万古及千秋。
人天幸指迷，初机但受持。庵园无滴漏，天晓始方知。
子仲安贫者，毗陵久罢归。秋风一相忆，赖有燕西飞。
可惜庭中树，移根逐汉臣。只为来时晚，花开不及春。
年少轻行乐，东城南陌头。与君寂寞意，共作草堂游。
爱山如爱酒，畏暑如畏虎。出门寻旧游，缺月四更吐。
栽培万杉树，延纳五峰云。莲社松门接，陶居柳径分。
玉免夜夜明，金乌朝朝彻。吾身有神光，大千韬日月。
柳眼开何媚，蒲芽长得伸。寒花方谒日，新燕已参春。
千山鸟飞绝，万径人踪灭。孤舟蓑笠翁，独钓寒江雪。
忆昔跨吟鞍，花翁赏新句。回首十年强，肠断天竺路。
桥上置杯盘，可容十客坐。游人撑小艇，却从桥下过。
千峰雨雪时，别我情何极。不知天地间，更有谁相识。
人世纷喧嚣，空山自茅栋。烦君固扃鐍，保此曲肱梦。
阴向鼻端灭，阳从眼里生。会得个中意，更参三十年。
回舟德清县，期以一会面。去去不可留，岁尽多冰霰。
老人气血少，日夜遭煎煮。点检槁形骸，能禁几寒暑。
廉以维其心，在心常有辨。一介不妄取，真如视土粪。
宿霭萦余冻，鬆阴挟嫩晴。朝来花万福，莺奏起居声。
惠施说万物，盘特忘一句。寄语读书人，呶呶非胜处。
天阔冰壶净，溪平玉鉴寒。卷帘看晚色，鸥鸟并阑干。
相别亦何事，相逢尽偶然。愁肠贯彩笔，离梦绕朱弦。
独乐园中客，朝朝常闭门。端居无一事，今日又黄昏。
芸禾雨苦连，草秽何能蠲。借问司农者，俱云不得天。
此去非关兴，君行不当游。无因两处马，共饮一溪流。
面色削瓜黄，眉毫覆雪长。安知四天下，只在一禅床。
此坞久无色，何年朝太真。晓井云下路，犹恐是仙民。
久久终须要，而今未要君。有时闲忆著，大是要知闻。
山中砖塔闭，松下影堂新。恨不生前识，今朝礼画身。
寿康朝谒蚤，长信燕闲多。不有图书乐，其如昼漏何。
俱从四方事，共会九秋中。断蓬与落叶，相值各因风。
繁阴乍隐洲，落叶初飞浦。萧萧楚客帆，暮入寒江雨。
善者性所有，不可无诸躬。每见必勇迁，吾德乃可崇。
吴以让长国，让亡吴亦随。属镂天讨贼，鱼剑祸阶谁。
烩壁椒花馥，瑶钗彩燕翩。东风呼唤得，随意作春妍。
向来父学显，别自以家名。不是能传业，如何著孝声。
中夜忽自起，汲此百尺泉。林木含白露，星斗在青天。
何时太夫人，上天回哀眷。墓久狐兔邻，呜呼泪如霰。
舞怯铢衣重，笑疑桃脸开。方知汉成帝，虚筑避风台。
春庭晓景别，清露花逦迤。黄蜂一过慵，夜夜栖香蕊。
永日虽祥郁，风生殿阁凉。圣心非独乐，均施遍多方。
破落三间屋，萧条一旅人。不知负何事，生死厄于陈。
游子思故乡，天涯两相逢。时平甘卹纬，定交各涂穷。
日日是好日，时时是好时。只为分明极，翻令所得迟。
穷冬天地闭，万物正雕残。玉立清梢表，天然独耐寒。
少年不更事，新学多误人。桓冲成引语，张禹岂纯臣。
黎民困逆节，残孽驻艰虞。孰云网恢恢，自及枭獍徒。
河曲回千里，关门限二京。所嗟非恃德，设险到天平。
腊月二十五，人家拔旧年。山人无可祷，睡着不知天。
日色隐孤戌，大江声怒号。朝廷任猛将，宿昔恨滔滔。
巢余太古雪，人有正始风。头如雪絮白，面作春桃红。
悄悄瞻青壁，悠悠瞩翠林。流莺无一事，声远薜萝阴。
彩侍过丘林，星行忽一周。春晖今已矣，涕泪不能收。
转地倾荆水，连天涨洞庭。势疑吞郡邑，怒欲辟雷霆。
石磴不可攀，前头有积雪。安得冰玉人，对此清高节。
已讶松生市，更将湖入城。如何造物者，百巧供先生。
似有人传讣，来从榛莽中。叩头至流血，垂润有哀容。
湖南送君去，湖北送君归。湖里鸳鸯鸟，双双他自飞。
山占仇池地，江分白马氐。潭深龙自蛰，亭迥凤曾栖。
花开满树红，花落万枝空。唯馀一孕在，明日定随风。
积雨晦沧溟，归期燕不灵。何能陪社饭，应为厌侯鲭。
孤竹清风迥，尼坛化雨淋。群英公乐育，何必羡华簪。
清沟知几曲，花落流红锦。妙处良独知，功收物欲战。
蛰龙潭里蛰，潭上风波急。一旦飞上天，鱼暇不能及。
素面倚栏钩，娇声出外头。若非是织女，何得问牵牛。
乾坤罢战尘，渔钓可藏身。何事刘文叔，独来觅故人。
灰里拨阴何，恩君欲就哦。还忧好时节，来搅或遭呵。
草色连云色，山光接水光。危楼一百尺，旅雁两三行。
小盖行障日，枯筇立倚风。入田催种稻，行圃看浇葱。
不曾窥户外，偶出至溪边。欲访斩蛟庙，聊呼放鸭船。
静涵空碧色，泻自翠微巅。品题当第一，不让慧山泉。
何处延明月，东城百尺楼。故人那得见，後夜是中秋。
罢读出江岸，江波滚滚来。呼舟閒打桨，载月二更回。
忆昔登封日，山蹊困六飞。我来犹舍杖，共坐拂云衣。
正月十四夜，如何月便团。似知吾辈出，头借上元看。
师者人之范，辨惑正吾疑。苟不就有道，伥伥其何之。
长湖直东西，漾漾承守寝。一望见荷花，天机织云锦。
胜日游效外，岚光入眼新。桃花开万树，又是一年人。
西昴昏当午，诹訾旦在东。圣君南面治，常候四星中。
旧依支遁宿，曾与戴颙来。今日空林下，唯知见绿苔。
中原武马场，故国虎狼窟。言归成默伤，念之中心憟。
莫问古宫名，古宫空有城。惟应东去水，不改旧时声。
空宫古廊殿，寒月照斜晖。卧听未央曲，满箱歌舞衣。
夜共潇湘月，朝连巫峡云。烟愁贾太傅，雨泣屈平君。
绿阴初散地，今有入檐枝。开窗对潇洒，岁寒惟独知。
清献堂前树，无梢可著春。岂知三百载，复有种花人。
饮血吞奴羯，盛溲饷佛貍。勿论城大小，但问守城谁。
木主来西土，檀车济孟津。只应千万世，瞻仰首阳人。
劳生共乾坤，何时有终极。灯影照无睡，今夕复何夕。
脚力虽云弱，心灵尚宛然。休轻刖孙膑，犹解杀庞涓。
我居近西城，城枕湖一曲。不到平湖上，何物禁吾足。
喜与水云会，甘与水云同。云屯水聚处，塞破太虚空。
暮春春已晚，不见子规飞。莫是无归处，山禽不劝归。
一息万里驰，白日天无光。归来固吾圉，宇泰生吉祥。
押燕移离毕，看房贺跋支。饯行三匹裂，密赐十貔狸。
春得鄿江信，香从定水来。今年有奇事，正月木犀开。
兰亭饮者徒，因物寓天理。著眼静中观，坎止流行耳。
吾心似秋月，碧潭清皎洁。无物堪比伦，教我如何说。
逆旅新寒入，荒林败叶飞。乡心空自动，衰病不能归。
一尧禅臣后，洗耳急归休。邻叟嫌泉浊，牵牛饮下流。
云已安排雪，天仍惨淡风。缆船投古刹，拨火共谈空。
闻说醉乡里，家家设酒垆。有刘伶肯饮，无李白谁沽。
萧洒桐庐郡，乌龙山霭中。使君无一事，心共白云空。
远适庐陵郡，重江去不穷。全家片帆底，三月怒涛中。
墙外水泠泠，水边木阴阴。相遇聊自适，兹辰犹竹林。
我生嘉定间，宝运稽炎隆。当时贡珍祥，今日泣麟穷。
瑞雀巢珍木，双双枕石圆。翠娥谁采得，传旨赐金钱。
此去向南西，山高山复低。不逢清话客，已觉倦扶藜。
粉落空床弃，尘生故箧留。先来无一半，情断不胜愁。
已作湖阴客，如何更远游。章江昨夜月，送我到扬州。
文章似扬马，风骨又清羸。江汉君犹在，英灵信未衰。
夙驾巡边徼，归程隔乱山。长安花木丽，春苑待群还。
引泉已成沼，对石宜破窗。他年涧上桥，为子书春淙。
看久须扶立，行贪遂失归。谁能终不睡，烂醉羽觞飞。
破囷供饭足，陋屋著身宽。小蹇勤刍秣，时时一跨鞍。
策杖南涧边，菖蒲如绿发。石乱水流分，山空鸟声歇。
去岁游春屧，苔痕故可寻。人家随岸远，塔影落湖深。
朝为耕种人，暮作刀枪鬼。相看父子血，共染城濠水。
牡丹初翦时，已具新花眼。代谢不容发，笑杀铁门限。
杨柳堤边立，荼醾架下行。不知一遗老，更看几清明。
积泪消春色，好花思锦城。贵人难入耳，只是恼羁情。
蔚然苍石底，有此紫玉钗。本无尘土侵，宁畏霜霰埋。
折腰为五斗，我已愧渊明。共赴东林约，怅然怀友生。
公材如武库，剑槊方森森。亦复擅风流，坐继正始音。
寒山远欲无，春在冥蒙处。何如扫浮阴，尽放焦巃露。
吾有铜鼎汤，快瀹龙焙香。政使浇舌本，君无问糟床。
评事不读律，博士不寻章。糊心宣抚使，眯目圣神皇。
世网角雄雄，官途争是非。人方酣蚁战，吾自送鸿飞。
涧浅山四合，泠泠浸青青。畧彴度前林，更有泉上亭。
夜泊寒沙际，江风起旧愁。离情惟怕晚，归梦又逢秋。
庶人常用贽，贵在不飞迁。饱食待庖宰，虚教两翅全。
谁谓江湖居，而为虎豹宅？焚山岂不能，爱此千竿碧。
孤峰露苍骨，疏木耸坚干。高堂挂虚壁，爽气来不断。
畴昔鸳鸯侣，朱门贺客多。如今无此事，好去莫相过。
苍根封古苔，空腹餐冻雪。老意暗生香，丁宁勿轻折。
渡口和帆落，城边带角收。如何茂陵客，江上倚危楼。
山花红与绿，日暮颜色足。无名我不识，有毒君莫触。
斫水水可断，续弦弦可完。如何郑公客，不作百年看。
景好身还健，天晴路又乾。小车芳草软，处处是清欢。
元日甘泉会，衣冠拜冕旒。图书一四海，玉帛万诸侯。
水车谢神龙，下竭固无奈。旱则我为用，尔龙尚何谓。
云从锺山起，却入锺山去。借问山中人，云今在何处。
伏羲画卦后，文字积丘山。谁知圣人意，要妙唯一言。
三窟不须营，蒙恬素心友。识尽天下书，只要文章手。
台上绿萝春，闲登不待人。每当休暇日，著履戴纱巾。
山果包已尽，充然两嗛中。雄雌自相命，槲叶老秋风。
夜阑笙鹤鸣，银汀斗欲泻。可怜舟中子，散发苍山下。
虚空无处所，仿佛似琉璃。诗境何人到，禅心又过诗。
呼十却为石，唤针将作真。忽然云雨至，总道是天因。
萧然一丛竹，何当举似人。不可妄认此，青青为法身。
与月隔一簟，去天争半篷。若无篷与簟，身在大虚中。
自耸干霄势，应怜望岁心。试将肤寸泽，来作济时霖。
边头传吉语，井络报平安。今岁端辰别，慈颜一笑欢。
吾廬在目中，日可理轻策。乃知壶中天，端勝缩地脈。
此门深固幽远，无人能到。如能到，脚头脚底长安道。
祝公千龄寿，小我五月生。如何山林槁，得并江汉英。
一夏九十日，今朝喜告毕。二千年前事，切忌更寻觅。
山舍千年树，江亭万里云。回潮迎伍相，骤雨送湘君。
道人南山来，万里青云开。去念见本性，聚散真悠哉。
下马捧椒浆，迎神白玉堂。如何铁如意，独自与姚苌。
书中道何似，诗有林霏寄。怪其句律工，定自工夫至。
越国未亡吴，曾动君王意。句践自有心，凭车汝无恃。
西戍夕阳晴，东城石镜明。有山名八字，供作两眉横。
宿雨淹无霁，落花翠点苔。东君今日去，借问几时回。
沩山水牯牛，禅人聚头咬。可怜负舂人，唤作岭南獠。
送客攀花后，寻僧坐竹时。明朝莫回望，青草马行迟。
开花送余寒，结子及新火。关中幸无梅，汝强充鼎和。
富贵情还在，相逢岂间然。绨袍更有赠，犹荷故人怜。
旧事参差梦，新程逦迤秋。故人如见忆，时到寺东楼。
我来小小郡，爱此高高台。前对苍筤竹，万午球琳材。
鸟独沉啼意，萤低照去踪。艰危吾辈老，寂寞此心同。
意得壶觞外，心清杖屦间。簿书休吏早，花鸟向人闲。
投珠恐见疑，抱玉但垂泣。道在君不举，功成叹何及。
焚香坐清昼，此心自如如。我知拙催科，考甘下下书。
落日堤上行，独歌携手曲。却忆携手人，处处春华绿。
龃龉不足病，快意或为妖。尤物亦移人，此念当永消。
谓今三画卦，不自偶奇生。便指三为八，徒功口舌争。
门外春将半，青青野色分。桃花开欲尽，无处觅灵云。
问我何厨传，珍鲜满故园。笋方青剥指，茄欲紫垂拳。
东皇第一机，谩道凭花寄。那知东皇来，已落第二义。
苍苔侵坏道，晚雀散空林。莫问人贤否，浮生一古今。
相送临高台，川原杳何极。日暮飞鸟还，行人去不息。
悬流效曲水，上已娱嘉宾。饮罢已陈迹，那复山阴人。
开亦是春风，未免一场空。明明分五叶，结果自然同。
水石一栏干，僧归四山静。携琴谱涧泉，月浸夜深冷。
一丈荒坟上，悠悠落日斜。子孙来祭后，守墓扫松花。
凌波起罗袜，含风染素衣。别有知音调，闻歌应自飞。
老人须老伴，旧事可重论。今古不同调，后生难与言。
秋风吹我夜，植杖溪桥侧。木叶虽未凋，惨澹无颜色。
吾尝评拄杖，妙处在轻坚。何日提携汝，同登入峡船？
芳时谈古调，霅浦少人同。化日桃花外，归船便隔春。
清景无终极，频来未属厌。远山秋后出，茅屋近来添。
久不在城市，少留心怅然。幽芳可揽结，伫子饮云泉。
相传有五马，曾此立踟躇。人爱使君好，换鹅非欲书。
庭前黄叶坠，岭上白云屯。风味无多子，何人共我论。
道用元未是，再至却须成。但看西行日，归来一饷荣。
仙人张果老，骑驴穿市过。但闻归拨刺，谁知是纸做。
一回转意光，千里绝情方。悟后梦醒后，孤然坐古堂。
三月时将尽，空房妾独居。蛾眉愁自结，鬓发没情梳。
一鸟如霜雪，飞向白楼前。问君何以至，天子太平年。
上国杳未到，流年忽复新。回车不自识，君定送何人。
为怀陶靖节，无复见其人。谁种桥边柳，犹含旧日春。
我琴未弦进，浑然心与耳。自从识开指，反为琴所使。
复置汉平准，稍修隋义仓。群公犹禹稷，陛下况尧汤。
德山托钵话，低头得人怕。三家村里人，醉后胡厮骂。
驾犁岂知耕，布谷不入田。大农坐官府，百吏饱穷年。
虚斋篆炉烟，兀然得禅寂。虽有锦绣肠，画饼安可食。
撷秀斗群芳，兼收百药良。不因仁及物，庶草曷蕃昌。
追日忍渴走，喝月使倒行。夸父骨已朽，秦皇冢亦平。
是法住法位，世间相常住。佛殿对三门，灯笼挂露柱。
萝衣湿寒翠，苔锦上嶙峋。一榻千峰里，因诗忆古人。
脍肉纷银缕，兰牙簇紫茸。太官遵旧俗，岁岁与今同。
长信宫中草，年年愁处生。故侵珠履迹，不使玉阶行。
取醉非无酒，忘忧亦有花。暂来疑是客，归去不成家。
俗士不足语，之子谁与娱。闭门但痴坐，尔辈宁可无。
九日龙山饮，黄花笑逐臣。醉看风落帽，舞爱月留人。
浊酒不取味，素琴无复弦。何须更清论，相见自萧然。
春笋肥堪菜，秋花暖可毡。何须双野鸭，屏上五湖天。
孝子身终者，非终父母身。武公年九十，戒我尚谆谆。
水浸石根冷，风吹藤叶飞。菰蒲秋影里，长趁钓船归。
今日花前饮，甘心醉数杯。但愁花有语，不为老人开。
残霞销暝色，新月长圆辉。黄落树滋本，夜眠人息机。
萦风送腊回，生意遍陈莇。似织如丝处，春从里许来。
风艳霏霏去，羁人处处游。明年纵相见，不在此枝头。
不肯竞桃李，甘心同艾蒿。德人一题品，愈觉风味高。
穆穆清光外，葱葱佳气中。云天看斗柄，寰海受和风。
羡入帝王门，扬名与立身。何如养亲膳，每日得兼珍。
今日寻此梅，危行石涧东。花神欲宣令，万铎悬春风。
亲故寻回驾，妻孥未出关。凤凰池上月，送我过商山。
白屋釜生鱼，青楼行细脍。静思天地间，宁有私覆载。
反哺鸟曰慈，食母枭名恶。如鸟莫如枭，人心当自觉。
秋颗酣天酒，春花噀国香。芗林亲手种，中有洞庭霜。
卓尔有所立，俨然即之温。他疑攻玉异，并谊断金存。
花叶自低昂，攀折人不舍。偷实定短人，朔辩愧黄马。
静久波涛散，溪深涌乱丝。悠悠山下客，将见水停时。
不向东山久，蔷薇几度华。白云他自散，明月落谁家。
月丛号耿耿，露叶泣漙漙。夜长不自暖，那忧公子寒。
破屋居人少，柴门春草长。儿童不识字，耕稼郑公庄。
晓风摇五两，残月映石壁。稍稍曙光开，片帆在空碧。
宝画光腾处，乔林更碧峦。权衡主人福，压尽世间官。
宽作三年别，安知四序迁。可怜容鬓改，人有几三年。
明月在天上，流光遍草莱。平生一樽酒，思与故人开。
坛峙麻姑石，溪忘夏禹碑。物神人所贵，世事远谁知。
士固不可辱，人殊未易知。元来座上客，不及箦中尸。
抛絮轻於柳，栖禽不待风。题诗非胜纸，留咏托枝凉。
水树春烟重，庭花午影圆。人边无限地，鸟外有馀天。
柳性至柔软，一年长丈余。虽然易得荣，奈何易得枯。
昔笑聪秃首，如韩戏观师。若聪今见我，汝亦有几时。
元丰陈汀州，见谓黄太史。年登境无蝗，政恐不相似。
石室寒飙骛，孙枝雅器裁。坐来山水操，弦断吊遗埃。
汉宫若远近，路在寒沙上。到死不得归，何人共南望。
石桥跨两岫，野叟尝远跖。旁有枰棋处，云是仙人奕。
只看金屋贮，便有长门弃。始盛终当衰，人情亦天意。
古来韦与杜，阀阅冠当年。今日城南问，惟馀尺五天。
柳暗春风远，花飞香梦残。夜深明月度，寂寞玉雕兰。
郡楼乘晓上，尽日不能回。晚色将秋至，长风送月来。
鬼质内持衡，胡雏外握兵。一朝临白刃，乞米老儒生。
寂寞云深地，山空叶落时。自怜为隐僻，莫恨月来迟。
王孙蕴奇意，纨素澹云烟。借与王摩诘，含毫思邈然。
知足是灵龟，无厌乃朵颐。虚心万物表，寒暑自四时。
竹迳转西麓，山花能白红。要知造物心，政在无言中。
鸟乐忘置羓，鱼乐忘钩饵。何必择所安，滔滔天下是。
施心超刹宝，晴空日杲杲。幽独迥无私，至今漫百草。
倒景虞渊日，余威泽国霞。宵行逐明月，水宿傍人家。
柳树谁人种，行行夹岸高。莫将条系缆，著处有蝉号。
棣华晴雨好，风急手足寒。百战今谁在，羁栖见汝难。
投鞍才近午，置榻已成曛。岂乏道旁店，恐逢梁上君。
尚想夷与齐，求仁无怨啧。谁传采薇音，荒哉太史笔。
北客怜同姓，南流感似人。相分岂相忘，临路更情亲。
已作亭下别，未忘灯下情。吟多欲就枕，更漏转分明。
俗阜知君德，时和见帝功。况吾生长老，俱在太平中。
孤吹人已远，横笛处犹在。清史欣有托，奔云放天籁。
夏木绕茅庐，棋酒资清宴。密叶绿藏枝，空闻黄鸟啭。
卖屋依三阜，开窗对两池。去来谁是主，空锁壁间诗。
忆我南溪北，千岩万岳亭。妒渠紫阳叟，詑杀一峰青。
危楼高百尺，手可摘星晨。不敢高声语，恐惊天下人。
御醑璩杯白，仙风羽扇清。灵符不须进，汉垒已销兵。
细丽披金彩，气氲散远馨。泛杯频奉赐，缘解制颓龄。
二阁宁独暖，万家方号寒。何当放春去，和气满人间。
二载巴川县，谁知是与非。还乡何所有，载得一清归。
鄠县李长官，横琴膝上弄。不闻有政声，但见手子动。
不及梨英软，应惭梅萼红。西园有千叶，淡伫更纤穠。
北邙不种田，但种松与柏。松柏未生处，留待市朝客。
天子收郡印，京兆责狱囚。狂兄与狂弟，不解对花愁。
法应如是解，其余休捏怪。六臂任三头，一心无变坏。
杞辱中丞世，歆臣二姓廷。如何出腹子，反不以螟蛉。
轻薄防歌扇，回旋恋舞衣。不愁无地葬，犹拟上天飞。
我非东方儿，不是牛耕土。欲识我踪迹，一气万物母。
邓守挽不住，眷予番久留。决非人所挽，胡不理归舟。
犹道人如归，归道不如如。道本无象法，无念契无为。
千峰起华阳，一水连天汉。初月正沉钩，隐然飞两岸。
柿叶红如染，横陈几席间。小题秋样句，客思满江山。
拳石漱芳玉，梦回堪洗耳。客至馆于斯，妙处从此始。
稽首老瞿昙，担头人闹蓝。米香三拜了，天上与人间。
一著高一著，一步阔一步。拨转上头关，乾坤全体露。
名士每名泉，一瓢宁取贤。道行期及物，为涧定为川。
一刀成两段，释得二僧争。草鞋头戴出，猫儿无再生。
行莫大於孝，其如违养何。只消一句子，安用读书多。
坐断毗卢枯，超然亘古今。万缘俱剔脱，一片祖师心。
卿月升金掌，老气横九州。前辈复谁纪，吾道长悠悠。
朱索连荤种，仙缯篆秘符。谁知万灵贶，先日拥椒涂。
上天垂景贶，哲后举鸾觞。明德今方祚，邦家万世昌。
木末俯清轩，独立久延伫。何人骑鹤来，仿佛吹笙侣。
紫袍临蜀殿，黄屋建梁台。异世为鹃去，前身作蚓来。
百念今何女，何年遂大刀。瑶池春不老，谁复敢偷桃。
醉似东皋子，愚于北谷去。何当节一惠，单谥作愚翁。
茵席絮剪茧，枕囊收决明。南风入昼梦，起坐是松声。
自饥犹可忍，民饥谁恻隐。吾评首阳薇，不若石竺笋。
绿绮霜前奏，妙音无不透。凡夫入耳通，禅家为有漏。
史君大雅资，胸中淡无欲。尤物能移人，犹有此数竹。
朴落非他物，纵横不是尘。山河及大地，全露法王身。
露滴中宵月，松摇古谷风。三身红萏菡，四智碧芙蓉。
社公能作雨，社子复成晴。日薄风仍薄，花明柳亦明。
自从冀缺后，饁妇有谁欤。翟氏差清苦，肯同夫荷锄。
万法是心光，诸缘惟性晓。本无迷悟人，只要今日了。
琴鹤为友朋，出入常拂拭。生来节便高，故有扶危力。
云岑抱秋阴，水木起夜色。原野渐萧条，田禾卷阡陌。
虎垂朱万户，槐龙舞玉墀。昼长无一事，祗诵二南诗。
雨云冒山头，晴云出坞口。东峰有龙湫，雨我私百亩。
令威仙去后，遗迹叹成非。华表成乌有，何年见鹤归。
平叔知几语，疑于易学通。岁朝不相见，隔日问三公。
蚊子因凉减，蝉声入暮多。有愁无处著，不饮欲如何。
今晨讵复懒，要与阿戎谈。寒温今且置，竟论后三三。
未晓南山去，从禽夜不归。凡行多少地，十二所更长。
城分二江急，树入九峰开。地隔犍牂绕，人从楚蜀来。
不爇香炉烟，蒲团坐如铁。尝想同夜禅，风堕松顶雪。
霜降红梨熟，柔柯已不胜。未尝蠲夏渴，长见助春冰。
一副黄台话，离离咏种瓜。都来三十字，救得两官家。
开帘见新月，便即下阶拜。细语人不闻，北风吹裙带。
镜悲鸾独舞，射感雉双飞。早认色空是，晚知婚宦非。
隐几穷千古，披经究万殊。扶疏曾答客，涉猎耻成儒。
勿云服父事，不敬亦无伤。元恶与大憝，邦刑自有常。
丈室十一尺，闽山数百层。春风近梅柳，腊水漫沟塍。
马迁法左氏，实录系日月。孰传经世学，傥可论绝笔。
望苑回先马，山城驻使车。塼中值归雁，频寄北来书。
好鸟疑敲磬，风蝉认轧筝。修篁与嘉树，偏倚半岩生。
棒下血淋淋，真鎎不博金。鸳鸯亲绣出，休更觅金针。
遍陇敷青绿，桑麻共几家。满城罗绮子，应笑不栽花。
一枕梦云过，沿溪柳拜人。两庾黄竹路，水囓白沙津。
日落大江头，返照江村里。独有羡鱼翁，垂纶收不起。
不惯人间别，多应忘别时。逢山又逢水，只畏却来迟。
天寒稻粱少，万里孤难进。不惜充君庖，为带边城信。
白首看黄叶，徂颜复几何。空惭棠树下，不见政成歌。
春晓山路永，行行歌采薇。歌长非有意，惟以疗朝饥。
久未从君行，出门无可去。思尔行之善，秉烛坐至曙。
车马东城咱，芬芳数里尘。风光不相待，愁杀未游人。
维东有夕峰，维西有秋柝。行春独何悰，此段待民莫。
夏竦何曾耸，韩琦未是奇。满川龙虎举，犹自说兵机。
帝乡北近日，泸口南连蛮。何当遇长房，缩地到京关。
片片红梅落，纤纤绿草生。无端夜来雨，又碍出门行。
何年留妙蹟，真赏日云疏。不遇临池鉴，谁收坏壁书。
复旦风云合，丹心日月明。江神回朗照，霁色向来清。
楼影秋江白，苔碑卧夕阳。水昏沙暮起，一一雁南翔。
诸老云台上，人人画一筹。奈何令退士，长抱杞人忧。
辽阳望河县，白首无由见。海上珊瑚枝，年年寄春燕。
径尺千馀朵，人间有此花。今朝见颜色，更不向诸家。
避贤初罢相，乐圣且衔杯。为问门前客，今朝几个来。
林下闲言语，何须要许多。几乎三百首，足以备吟哦。
尝闻汉武帝，偶问东方朔。臣拟作龙呼，惭无头上角。
横湖决余波，虢虢泻寒溜。日影上高林，清光动窗牖。
日望黄尖杪，今登白际巅。千山皆委地，一臂独擎天。
孤舟未晚泊，烟火傍人家。小市常忧虎，空城不见花。
危亭见上方，林壑带残阳。今日岂无恨，重游却味长。
檐两乱淋幔，风悲兰杜秋。相看更促膝，人老自多愁。
大海波涛涌，于江水逆流。龙王宫殿里，不见一人游。
能怀天下心，肯了人间事。岂止求于今，求古亦未易。
枯荄没古基，驳藓蔽丰碑。向晚微风起，如闻坐啸时。
园林作佛事，施子不少吝。携筇渡一溪，华藏愈无尽。
白粲十万艘，日夜随东流。常平贯虽朽，还作苏民不。
蛰龙道已成，升降得自在。渊无百尺深，窍穴通沧海。
抱枕无言语，空房独悄然。谁知尽日卧，非病亦非眠。
玉辔上沙堤，金鞍戌碛西。何如寒潼底，落日蹇驴嘶。
郎如枝上禽，妾比庭前树。翅健入云飞，根深随不去。
卑湿长沙地，空抛出世才。已齐生死理，鵩鸟莫为灾。
已讶衾枕冷，复见窗户明。夜深知雪重，时闻折竹声。
沙虚防败岸，舟小怯惊湍。行路难如此，争如野处安。
蕴闻闻自性，自性离闻蕴。吾真亦复然，迥迢千圣顶。
吾心似秋月，碧潭清皓洁。无物堪比伦，教我如何说。
三界蜃楼歌，龙女念摩诃。骊珠将献佛，无垢越娑婆。
寂寥谁作侣，耿耿一寒鈍。薄暮西风急，呼童掩却窗。
万顷平湖水，晴光射早霞。红裙斗画楫，相结采荷花。
天台众峰外，华顶当寒空。有时半不见，崔嵬在云中。
话旧全应老，逢春喜又悲。看花行拭泪，倍觉下楼迟。
纷纷脱柯叶，衮衮断根蓬。不待吹扬力，随风亦自东。
何必如郎伯，区区禄万钟。辟纑并织屦，足了一生中。
黄雀有头颅，长行万里余。想因君出守，暂得免包苴。
幽居面西岭，窗几有真趣。睡觉无人声，残阳在高树。
岁暮嗟为客，那堪复被围。一心惟许国，视死已如归。
春老鱼苗动，江肥雪水来。大孤山下路，何日泛舟回。
楼角凌风迥，孤城隐雾深。万事随转烛，秋光近青岑。
星似萤千点，云如鹤一双。孤吟寒不寐，落叶打空窗。
瑶妃一念差，谪堕人间世。琼阙未忘情，时带盈盈泪。
宦情原自薄，卜得吴松居。乡味已饱谙，胡为羡鲈鱼。
寿有可延理，医无不死方。扁曾忧骨髓，和亦畏膏肓。
落日愁飞雨，云中一线明。西湖将尽处，忽见大江横。
叶如石楠坚，实比霜柑大。穿径得新苞，令公忆鲈鱠。
名利驱驰急，江山自古今。舟行水上意，人立渡头心。
鸟泊随阳雁，鱼藏缩项鳊。停杯问山简，何似习池边。
竹秀水色净，忽来双凤凰。岐击昔鸣瑞，今复见文王。
匆匆采桑女，花雨湿襜袖。春风十二弦，生世未触手。
康乐悟玄机，寂寥此栖息。经翻贝叶文，台近莲华石。
秋尽菊都荒，蜂犹采蜜忙。何如龟缩壳，此际已深藏。
飞锡破晓色，红叶弄吴枫。闻名且见面，清明豁长空。
午节由来重，今符火德昌。炎图常有赫，圣寿共无疆。
嬖与贤分国，贤疏嬖在旁。未尝无乐克，其柰有臧仓。
神府雷霆吏，琼山白玉蟾。本来真面目，水墨写霜缣。
石马残陵下，金凫出藏中。谁云樗里智，卜墓近秦宫。
曾合惜日短，别离愁夜长。人老爱吾庐，客归悲故乡。
王有岐夷德，千年貌亦存。我怀三刺史，谁是后来孙。
帘旌风不摇，博山云自度。主人下东山，月色转归路。
七里城南路，斋祠宿下房。远烟晨燎地，斜日夕牲场。
小鱼吞大鱼，尾巴露一橛。渔翁醉不知，空把丝纶掣。
心为明时尽，君门尚不容。田园迷径路，归去欲何从。
熟醉莲荡风，未赏梅溪胜。踏雪访屏山，今年得乘兴。
君到香山寺，探幽莫损神。且寻风雅主，细看乐天真。
雨里花开过，愁中燕到迟。一春都寂寞，不作送春诗。
犬眠苍玉地，猫卧香绮丛。徜无鼠与盗，猫犬命亦穷。
北伐虽全赵，东归不王秦。空歌拔山力，羞作渡江人。
圣德乾坤大，皇图日月长。远人咸畏慕，国势寝安强。
偶来俯沧波，遥见生白苹。望望不得上，笑彼涉江人。
有喜何须药，无尘即是仙。壶中春日月，聊数八千年。
凭栏时独立，万象皆见前。若非着眼高，亦是天一偏。
智出建成上，贤于子纠多。至今称让帝，当日唤宁哥。
淮上能无雨，回头总是情。蒲帆浑未织，争得一欢成。
八秩归乡井，交游一二存。固知年及耄，似觉老而尊。
彼哉市道交，出语指天日。未逢魏与裴，三叹扁斯石。
河柳擅佳名，青条发红穗。因愁百卉娇，强作芳菲意。
清风西无边，旷然此君宅。可不间主人，不可容俗客。
烟外桡声远，天涯幽梦回。争知江上客，不是故乡来。
彼见是忘忧，此看同腐草。青山与白云，方展我怀抱。
弛檐逢除夕，檀栾共拥炉。把如为客看，还得似家无。
永夜疑无日，危时只赖山。旷怀休戚外，孤迹是非间。
鹤立松梢月，渔行水底天。风光都买尽，不费一文钱。
徘徊虎穴上，吾道正羁束。落日将何如，清文动哀玉。
秋阳千里晒，聊复曝吾书。自笑年来事，昏眸眩鲁鱼。
苍然蓝田姿，幽怀莹冰雪。邂逅青门翁，曾救人间蝎。
玉作仙家殿，都无暑气侵。犹裁葵叶扇，常有爱君心。
辋川题作浪，武昌栽属宫。爱思如孔阶，茸髯摆奇观。
术得香泥去，花间日午时。玉人方睡起，莫讶卷帘迟。
三坚真得象，九师遂亡羊。寥寥千载余，焕发天地藏。
楼居半池上，澄影共相空。谢守题诗处，莲开净碧中。
伐桂向芳洲，跨波湾势小。时爱游人渡，游人在林杪。
方当节钺用，不返旧征魂。凄凉馀部曲，发声为尔吞。
拂槛逍遥絮，浮空自在丝。幽香来远近，山侧有酴釄。
白玉谁家郎，回车渡天津。看花东上陌，惊动洛阳人。
游子辞乡早，高堂亲已老。燕来不东飞，寄书何日到。
圣德超千古，皇威静四方。苍生今息战，无事觉时长。
画箔褰何碍，珍丛发已圆。愿公皆遍赏，莫为一隅偏。
请得一日假，来游半月泉。何人施大手，擘破水中天。
楚泽秋声早，湘山暮色遥。偏来短篷上，终夜滴萧萧。
凄凉路傍曲，朱门人不知。秋街槐叶落，正是断肠时。
不应杨秘监，无暇问南湖。桂树又花发，莲池和叶枯。
不见蛰根时，唯喜苍阴覆。借汝叶间声，当我风信句。
架书多散乱，信手偶拈开。匹似前生读，茫然记不来。
沐发眠常晏，濡唇饮不多。谁云五瘴毒，常备四时和。
出队半个月，眼不见鼻孔。失却祖师禅，识得个骨董。
泠泠西穴间，终日滴甘乳。道傍渴者多，切莫饮豺虎。
翠辇西湖路，雕盘北苑花。时平无外事，随意趁年华。
翠筒初裹栋，芗黍复缠菰。水殿开冰监，琼浆冻玉壶。
晴轻风憗冻，寒重日生烟。谩道中和节，天颜正愀然。
吴起初辞魏，张仪乍入秦。西河蒙惠久，南楚受欺频。
初入长门宫，谓言君戏妾。宁知秋风至，吹尽庭前叶。
飒飒风叶下，遥遥烟景曛。霸陵无醉尉，谁滞李将军。
风流意不尽，独自送残芳。色作裙腰染，名随酒盏狂。
埽尽法中闰，生憎佛是尘。堂堂一坚密，春至百花新。
独卧南窗榻，翛然五六旬。已闻邻杏好，故挽一枝春。
常随山上下，忽限江南北。共是忘情人，何由肯相忆。
怪怪奇奇石，谁能辨丑妍。莫教赞皇见，定辇入平泉。
清霜槁千林，黄叶欲万舞。一夜北窗眠，潇潇听乾雨。
地穷山亦断，烟水是封圻。外国衣装盛，中原气象非。
为固续汉史，嗔原作楚骚。伟哉二女子，才学识俱高。
出岫本无心，云在意亦在。松桧无高枝，舒卷何所碍。
雪洗林花颊，金挼陇麦髯。卷帘双眼远，隔树一峰尖。
樵唱牵渔唱，川陆无间障。两个且无声，佛在舌头上。
风软景和煦，异香馥林塘。登高一长望，信美非吾乡。
山泉潄玉琴，尘世谁知音。植杖憩于此，顿消名利心。
一字不著划，古锦写回文。寒山指合得，斗柄插雷门。
试品斋中画，曾无第二流。顽礓与乱筱，应挂在当头。
盘石坐深林，不欲人求见。隔岸谁品弦，数声拖白练。
日出复日入，寝饭但默默。堪哀笼中鸟，欲去飞不得。
野云闲带雨，林木静无风。村落一溪外，民田四望中。
牧竖持蓑笠，逢人气傲然。卧牛吹短笛，耕却傍溪田。
居民覆其屋，大半施白瓦。山际两三家，如经新雪下。
云衲山中来，画桡江上发。何日到山中，山花应未歇。
促轸调弦急，碎声用意弹。指头轻妙处，莺舌五音端。
或勤著子书，我恐落人世。呼儿具纸笔，一岁复一岁。
内殿空人礼，猩袍奉玉卮。椒盘勤盥馈，百世有孙支。
采缕萦朱户，芳菰剪翠筒。风光天上别，景物世间同。
值乱行何适，随缘住亦安。能将石虎辈，只作海鸥看。
四溟杯渌醑，五岳髻青螺。挥汗曾成雨，画地亦成河。
一切是非薮，皆从外听成。我是厌闻者，反听存灵响。
毋谓支山险，此山能几何。崎嵌十年梦，知历几蹉跎。
昔人怀故主，季世绝贫交。汝胜炎凉者，年年归旧巢。
受降城必破，回落陇头移。蕃道北海北，谋生今始知。
空留玉帐卫，那免白头翁。死者长已矣，淮海生清风。
常恨言语浅，不如人意深。今朝两相视，脉脉万重心。
东日照瓦霜，西向界余白。莫言日不到，日光来未及。
鹊饮树底泉，人立石边路。相亲不相疑，所性平等故。
淮平舟未进，远绪怅依依。勿谓王孙怨，先如春草归。
丝管霜天夜，烟尘淮水西。明朝上征去，相伴醉如泥。
诏发西山将，熊虎亘阡陌。笳鼓凝皇情，佳气向金阙。
吾常於此切，密意在汝边。麟龙不为瑞，鹤龟自成仙。
屏山重回首，日暮起长思。鸿雁来翩翩，共赋棠棣诗。
仆奴凌主人，夷狄犯中国。自古知不平，无由能绝得。
缭绕缘云上，璘玢甃玉联。高高曾几折，极目瞰秋鸢。
地远隔亲面，惟凭一纸书。句终辄应诸，进是听於无。
临崖看浒眼，浒即是你眼。眼裹有真心，真心非浒眼。
月色满沧波，吾生乐事多。何人独醒者，试听濯缨歌。
洪钟浑铁铸，悬楼插云势。摇杵一击时，此声振天地。
海上清光发，边营照转凄。深闺此宵梦，带月过辽西。
枌梓交游尽，灵光岿独存。声名今绮皓，公论自推尊。
令月辰标午，皇居物效祥。仙蒲九节长，宫树万年芳。
食藜殊列鼎，负米异重茵。不待今朝养，伤哉昔日贫。
中独抱孤清，外示聊以朴。不结桃李交，风味良不恶。
世传苏氏子，白日去登仙。念母留空櫃，敲时即得钱。
鸳鸯同白首，相得在中河。水客莫惊笑，云间比翼多。
风微香无根，日落花更吐。横石数步馀，却力不忍度。
扑落非他物，纵横不是尘。山河及大地，全露法王身。
缤纷迎酒伎，宛转卖花声。偶似承平世，携书试凤城。
展画发古香，弄笔娱昼寂。是中亦何好，使我喜忘食。
扇子解招风，本要热时用。秋来挂壁间，却被风吹动。
通身无觅处，遍界不曾藏。闭目中秋坐，却笑月无光。
十年杀气盛，百万攻一城。贼臣表逆节，胡骑忽纵横。
绀实纷累累，柔柯缓若若。叶以代新陈，花仍开续落。
错落双刀合，晶荧百练光。剪裁皆在手，终不露锋芒。
除却祖生外，馀皆在下风。老奴口耳小，安得肖司空。
冰壶凝皓彩，水殿漾轻涟。绣茧夸新巧，萦丝喜续年。
旦气炯清明，曙色淡空净。悠然见青山，尽见天地性。
一入经战场，白马不足数。白马不敢嘶，春风在场圃。
俗意款能免，高情谁与论。惟怜今夜月，依旧照衡门。
五更山外鸣，斗低残月小。唤起利名人，仆仆浑无了。
打破鬼门关，日轮正当午。一箭中红心，大地无寸土。
露滴梧叶鸣，秋风桂花发。中有学仙侣，吹箫弄山月。
宗乘正若何，未了说谣讹。要知三十棒，赵州勘老婆。
依依古松子，郁郁绿毛身。每长须成节，明年渐庇人。
恰见趋燕市，俄闻集兔园。雕笼驯养者，谁到翟公门。
毕弋横前路，江湖寄此身。平沙下双雁，不见问津人。
教你不肯你，为君通一线。若是明眼人，觅甚腊月扇。
次谦终以巽，九卦至三陈。圣人有忧患，何况是凡人。
眼病身亦病，浮生已半空。迢迢千里月，应与惠连同。
沧浪临古道，道上若成尘。自有沧浪峡，谁为无事人。
今朝杨子津，忽见五溪人。老病无馀事，丹砂乞五斤。
君来不遇我，我到不逢君。古殿依修柏，寒花对暮云。
委径问谣俗，高丘省佃作。昔游非苟然，今花几开落。
吾年八十五，修因至於此。问我归何处，顶相终难睹。
野鸟休惊起，浮云莫厌看。松萝秋后碧，岩谷暑中寒。
病来佳兴少，老去旧游稀。笑语纵横作，杯觞络绎飞。
我无割鸡刀，乃当万家县。飞蝗不入境，感谢年谷贱。
春水绿浮影，山光泻入怀。因思善牧者，随分纳些些。
晓色殊未分，江风飘然起。开窗看芭蕉，露重叶如洗。
凿开何自来，名得因形似。似欲使先生，因兹号居士。
故人不可见，汉水日东流。借问襄阳老，江山空蔡州。
执手乍欣怅，霜毛应更新。依然旧童子，却想梦前身。
月淡玉逾瘦，雪深红欲燃。同时不同调，聊用慰衰年。
三百五篇内，凡言忠孝人。未尝不流涕，反复为王陈。
结叶还临影，飞香欲遍空。不意馀花落，翻沉露井中。
事业无欲速，燕逸不可求。速成适多害，求逸翻成忧。
一壑亦易得，安得桂林林。道人偶见之，不是岁月深。
匹马晓路归，悠悠渭川道。晴山向孤城，秋日满白草。
退士愤骄虏，闲人忧旱年。耄期身未病，贫困气犹全。
昨夜过温汤，梦与杨妃浴。敢将豫让炭，却对卞和玉。
晓天青脉脉，玉面立疏篱。山中尔许树，独自费人诗。
城边小市聚，烟水淡秋容。南走兰亭路，迢迢云外钟。
幽鸟时一啼，前峰晚来翠。人语惨澹中，复向烟雨外。
经世才难就，田园路欲迷。殷懃将白发，下马照青溪。
团团凌风桂，宛在水之东。月色穿林影，却下碧波中。
为众持钵去，七佛旧仪式。庵园塔庙间，处处遍敲击。
世事春风转，荣枯一梦间。绣衣人不见，孤冢旧家山。
仙宫云箔卷，露出玉帘钩。清光无所赠，相忆凤凰楼。
明明道不说，此理凭谁识。春风一阵来，满径花狼藉。
有月曾同赏，无秋不共悲。如何与君别，又是菊花时。
没有财遗臭，生无善可传。向来堆白屋，尽是窟郎钱。
崇阁瞰方池，池边绿树围。披襟临水坐，宁复畏炎威。
徐庾空浮艳，何曾有一篇。我朝惟二宋，绝唱两三联。
睡少秋难晓，吟多食愈贫。南柯无近阙，差尽梦中人。
猛风拔大树，其树根已露。上有寄生草，青青独未寤。
愁见唱阳春，令人离肠结。郎去未归家，柳自飘香雪。
劝僧一杯酒，共看青青山。酣然万象灭，不动心印闲。
遥岑舣舟见，野思过桥生。兴尽回兰棹，归鞍月正明。
叹昔秦皇帝，何年此逸游。迢迢大堽路，千古为嗟羞。
小苑莺歌歇，长门蝶舞多。眼看春又去，翠辇不经过。
渐入新丰路，衰红映小桥。浑如七年病，初得一丸销。
草木英华聚，楼台紫翠重。山形仙苑凤，泉脉御池龙。
唐人春深题，用韵工车斜。逐逐语言去，谁欤真识花。
田田抗朝阳，节节卧春水。平铺乱萍叶，屡动报鱼子。
忆昨登临日，卿云正四翔。重来穷目力，天末起祥光。
游骑来逢雨，宁全是折磨。山神应洗路，恐惹俗尘多。
分符江外去，人笑似骚人。不道鲈鱼美，还堪养病身。
诗入鸡林市，书邀道士鹅。云间晏公子，风月兴如何。
圣贤皆一道，十方常浩浩。当体即如来，何须苦修造。
枯树熨秋竹，一帘捲霜藤。山风长夜寒，兀兀挑青灯。
未夜身先卧，不春花巳开。泣残双泪雨，愁得寸心灰。
北户静无尘，萧萧玩翠筠。此时刀笔手，惭愧杀青人。
胶胶司晨鸣，报尔东方旭。无事恋君轩，今君重凫鹄。
萧然上方境，人稀知地僻。徙闻古仙人，石上有遗迹。
伏溜侵阶润，繁花隔竹香。娇莺方晓听，无事过南塘。
田夫荷锸去，乘水护田缺。田妇贳酒归，相与慰勤力。
寂灭跏趺地，灯光照四时。高僧穿地脉，此意少人知。
甲观开千柱，飞楼擢九层。雪残乌鹊喜，翔舞下觚棱。
霜重晓未觉，日高融始寒。空墙半根湿，落叶片声乾。
百尺井栏上，数株桃已红。念君辽海北，抛妾宋家东。
雨多七八月，遍地生秋草。寂静半斜闲，看书心更好。
阁前三面山，阁下一溪水。云出戏作霖，却归宿檐里。
绠汲岂无井，颠崖贵非浚。愿洒尘垢馀，一雨根茎润。
藏竹永和字，浣花天宝诗。清江入舟楫，忍泪别僧持。
欲啭声犹涩，将飞羽未调。高风不借便，何处得迁乔。
暮景千山雪，春寒百尺楼。独登还独下，谁会我悠悠。
圆光照一海，远客在孤舟。相忆无期见，中宵独上楼。
佳人谅诚素，鸣佩若可取。王孙忘情事，不学郑交甫。
碣石何青青，挽我双眼睛。爱尔多古峭，不到人间行。
无住真难见，见见非是见。见不能及时，头头随物现。
春前一寸雪，春后一犁金。万里烟瘴息，九农和气深。
伸缩一双手，去来三世身。新丰惊昨梦，斗酒满怀春。
倾心曾向日，在手幸摇风。羡尔逢提握，知名自谢公。
山椒一雨过，石罅百泉鸣。应接都不暇，更兼秋月明。
竺土大仙心，东西密相付。谨白参玄人，光阴莫虚度。
悠悠南国思，夜向江南泊。楚客断肠时，月明枫子落。
旦逐刘伶去，宵随毕卓眠。不应长卖卜，须得杖头钱。
悠悠涧边人，溅溅涧中水。水流无返时，人生流水耳。
竟日人行绝，惟闻鸟语多。忽逢樵妇斧，更听牧儿歌。
老子可林壑，诸公自烟霄。缅怀归耕归，底用招隐招。
谁言梦想里，所见总空花。灵哲枕间药，宋琼秋季瓜。
大地雪漫漫，春风依旧寒。说禅说道易，成佛成祖难。
客路如天远，吟身太瘦生。无家归未得，策蹇傍春行。
意其失兵久，怏怏必吾从。夺笏直前击，那知是孝童。
优劣见千差，迷绳谓是蛇。一轮明皎洁，光分几万家。
曲曲弯弯地，明明白白中。当轩开阖处，一隔为谁通。
大道无方所，从容寰海间。几思归隐处，安乐在庐山。
胡笳明月夜，汉节秋风前。此士已骨朽，此名至今传。
寒炉耿夜长，辣肩得文句。将以一枝春，逢人无寄处。
阶下有龙潭，一泓寒且碧。不须抚两掌，流出仙人液。
如如皆合道，休向外边讨。大地作纤尘，万里无茎草。
何处吹横笛，萧萧荻苇丛。徐看钓艇出，蓑笠一渔翁。
采莲惟采花，不敢采莲子。其中有苦意，与妾心相似。
阳陵郭门外，陂阤丈五坟。九泉如结友，兹地好埋君。
迎气来归祚，宜春祝降祥。皇心勤治切，应喜寸阴长。
苹芷迷烟路，莲舟忘却归。夜寒江水黑，风雨梦如飞。
高下八九尺，东西六七步。突兀当厅坐，几许遮贤路。
平野宽无际，层云拨不开。晓容收雨后，凉意送秋来。
吉士无妄语，德人不苟笑。容貌端以庄，话言谨而要。
泰一扶皇运，真人感赤精。更逢端午节，君德万方明。
麋入神羊队，鸟惊海鹭眠。仍教百馀日，迎送直厅前。
咄哉瞿昙氏，唯富那夜奢。不拘有无种，遍地法莲华。
冷雨涨焦陂，人去陂寂寞。惟有霜前花，鲜鲜对高阁。
九日不出门，十日见黄菊。灼灼尚繁英，美人无消息。
汉囊一需头，并荐五处士。由来角立名，独归徐孺子。
令我歌一曲，曲终郎见留。万一不当意，翻作平生羞。
不属蔚宗传，又非知见薰。从来香一瓣，只许自闻闻。
猫头争立玉，黄雀剩披绵。橘子生犹绿，江南十月天。
轩窗晓吹清，枕簟晴光冷。亭上逍遥人，满身摇水影。
普天皆灭焰，匝地尽藏烟。不知何处火，来就客心然。
新凉可穿衣，出门造谁家。城头有高楼，散我两脚座。
江明雨初歇，山暗云犹湿。未可动归桡，前程风浪急。
白兔秋毫绽，青虫树色并。兴亡谁与吊，聊复快新晴。
胆医颜母疾，藤疗解亲风。忽不见童子，俄然失老公。
窈窕吾山好，栏干我屋宜。胡然名未著，不得谢公诗。
雪瀑下平地，便作人间去。石潭如有情，少遗潺湲住。
杂英纷已积，含芳独暮春。还如故园树，忽忆故园人。
舞羽诸羌伏，销兵万汇苏。只应黄纸诰，便是赤灵符。
意到景自到，荣荣窗下花。一张彭泽琴，一瓯阳羡茶。
东山水上行，乾元利贞亨。譫讹一个字，才子竞头争。
人生嚣尘中，几若驹过隙。安得坐此山，枕流复漱石。
浅浅碧水平，青青稻苗长。偏知楚客爱，白鹭飞下上。
傥非亲所乐，至枉道而行。虽以三牲养，难辞不孝名。
源深派河汉，蹙蹙寻常窄。嗜芰借甘滋，无涯君子泽。
太湖与雁荡，相去二千里。六月吾几间，风雨一弹指。
雨足秧分甽，风清麦弄岐。圣心涵水镜，即是太平基。
朝见巴江客，暮见巴江客。云帆傥暂停，中路阳台夕。
命驾承千里，论文且一樽。春高人易老，风雨闭柴门。
拂拂生残晕，层层如裂绯。天风翦成片，疑作仙人衣。
愿以身代母，书焚上彻天。若非神许我，未必字依然。
引烛踏仙泥，时时乱乳燕。不知何道士，手把灵书卷。
古事参今事，今人乃古人。只应情未浃，情浃自相亲。
乱亡由佞舌，览古每嗟吁。拟刻奸谀像，申明两观诛。
细细沙痕落，流金在井泉。山人邀我饮，化骨共为仙。
亭亭金步摇，朝日明汉宫。当时好光景，一似此园中。
春昼慈闱静，宫帘日上徐。焚香开竺典，滴露写仙书。
饱去樱桃重，饥来柳絮轻。但知离此去，不用问前程。
宝历垂无极，璿玑转未央。绣楹膏露润，玉殿紫芝香。
日夕风定时，上下映毫发。那堪秋夜半，深处着明月。
登览多清兴，衣襟有白云。松风不知际，仙籁坐中闻。
巫祝呼神去，缁黄送水还。若非宿来雨，仙圣亦惭颜。
欲识春囘处，长生大帝家。万年枝耸翠，千岁果开花。
心不择时息，书不择时观。达理意无碍，豁如天地宽。
洛城风日美，秋色满蘅皋。谁同茂林下，扫叶酌松醪。
高秋风雨天，幽居诗酒地。君看此气象，其可折简致？
读书本卫道，何以道欺人。古害称杨墨，而今害益深。
俗氛炎郁攸，世焰毒恶来。清当友孤竹，隐当友仙梅。
艰难别离久，中外往还深。已改当时法，空馀旧日心。
天地有生意，验之阳气回。所以霜雪中，春风先及梅。
帘垂幕半卷，枕冷被仍香。如何为相忆，魂梦过潇湘。
山中白日暗，霏霏云雨动。信此非巫山，安能入郎梦。
野菊荒无数，班班初见花。径须求一醉，度遣问东家。
英声久飞扬，寰海共倾竚。学者仰泰山，苍生待霖雨。
灵岩竞吐秀，百卉四时开。不假栽培力，天然锦绣堆。
春来南雁归，日去西蚕远。妾思纷何极，客游殊未返。
访旧知俗非，好书与理近。气味既如此，况复少畦畛。
移植自西南，色浅无媚质。不竞灼灼花，而效离离实。
将母邗沟上，留家白紵阴。月明闻杜宇，南北总关心。
冷饼细生菜，老翁殊未衰。仍寻旧旛胜，一笑伴诸儿。
此情人不知，亦尝叹迟久。虽则叹迟久，奈何人不受。
无解无结，犹是空中钉橛。有修有证，何异捕风捉月。
独照碧窗久，欲随寒烬灭。幽人将遽眠，解带翻成结。
偶来松树下，高枕石头眠。山中无历日，寒尽不知年。
晓听枫桥钟，暮泊松江月。斯人亦可人，淡墨写愁绝。
潋滟湖光好，荷风六月凉。倚栏吟不倦，鱼鸟亦相忘。
春事动勾芒，閒行嗅嫩芳。人无前日兴，花有旧时香。
百花照春台，标名只取梅。道人宁拣择，聊记雪中开。
儒道未易行，挽首为禄仕。仕而不得禄，卓哉见廉吏。
小哉蛮触战，鄙甚蛙黾怒。达人能大观，本以和平故。
汉庭荣巧宦，云阁薄边功。可怜骢马使，白首为谁雄。
五马来何暮，经营指一弹。石碑书近事，留与后人看。
庭夜酣红杏，墙阴染碧苔。吟翁醉未醒，啼鸟去还来。
袅袅古堤边，青青一树烟。若为丝不断，留取系郎船。
月明穿破裘，霜气涩孤剑。归来闭户坐，默数来时店。
阿娇生汉宫，西施住南国。专房莫相妒，各自有颜色。
刚柔君不吐，冷热我须当。铁石还销毁，吾今已久长。
一息营升斗，留翁寂寞滨。白头携暮子，来作祝尧人。
邈得先师真，鼻孔不相似。大悲院里归，驴鸣较些子。
鹤下紫阁云，沈沈翠微雨。独坐正无言，孤庄一声杵。
茧馆覆柔桑，新丝引更长。纫为五色缕，续寿献君王。
古来古未灭，人好水还清。一读高僧疏，尘劳悟此生。
极目胡沙满，伤心汉月圆。一生埋没恨，长入四条弦。
郁郁冰壑姿，株株手亲植。欲知来去踪，双峰从寒碧。
仰看八尺躯，不要悬黄金。青青岁寒后，乃知君子心。
秘宝封坚石，山灵谨护藏。欲为中帑助，时复露辉光。
阳谷宾初日，清台告协风。愿如风有信，长与日俱中。
闭户蚕新浴，开帘燕早归。何曾春欲去，自是物华非。
寥昔十年字，新今百八篇。男儿自传世，何必托彼传。
穉川初隐地，山邃枕如城。宝鼎丹何在，云衣骨亦轻。
鸣蛙千鼓吹，修竹万琅玕。日下欲归去，豩光生晚寒。
落日矫乌云，疾风貀白浪。雨声西南来，势剧万马壮。
疑著风波恶，民谣亦畏人。筑塘成堰后，斩马祭河神。
色分蓝叶青，声比磬中鸣。七月初七夜，吾当示汝形。
亭亭漳底松，干凌雪霜孤。既无鸾凤翔，鸟雀来喧呼。
卑服即康功，君王俭德隆。却颁罗与葛，恩渥被群工。
客心争日月，来往预期程。秋风不相待，先至洛阳城。
随母适异国，先归汝忍能。致人不见视，应是得人憎。
白雪通身洁，丹砂傅顶红。赠余有深意，鹇义与闲通。
南极苍梧郡，江山号胜游。海天晴动水，峡月夜随舟。
郑兴亲未葬，张籍眼多昏。何时解印绶，归去卧山村。
特地一场愁，角声吹画楼。不困勉道者，洎合一生休。
平湖范蠡舡，空恨万波前。不观天上月，徒捞水间天。
营营止于棘，或赤而或黑。皓皓染成污，奸魂并佞魄。
食指清晨动，馋涎异味来。高情分石芥，辣性似徂徕。
浩露津缃花，大风猎绛英。繁霜不可拒，慎勿爱空名。
大堤花月夜，长江春水流。东风正上信，春夜特来游。
兰荃古所贵，梅乃晚见称。盛衰各有时，类非人力能。
明月光常满，使君罇屡开。何须待月上，日暮便登台。
後夜溪山雪，临门望子猷。莫因清兴尽，半道却回舟。
甚处足横斜，孤山水一涯。从来个中水，只许照梅花。
临风杪秋树，对酒长年人。醉貌如霜叶，虽红不是春。
窈窕成崎岖，不是邯郸步。因来此凭栏，又送孤鸿去。
芳郊望无际，逐草任西东。世上千场梦，人间一笛风。
弧矢暗江海，百万化为鱼。帝子留遗恨，故园莽丘墟。
昨夜一霎雨，天意苏群物。何物最先知，虚庭草争出。
夜夜各趺坐，朝朝同打斋。不知那个子，曾梦祖师来。
走却坐禅客，移将不动尊。世间颠倒事，八万四千门。
不作青黄见，其如稻穗何。鹅王能择乳，鹞子过新罗。
不是山阴画，清流曲更方。欲知三面景，绝胜九回肠。
红日升晹谷，青辉应巓筩。万方陶美化，浑在泰和中。
海底初上时，柳末清光发。满窗璠欤映，我胸中月地。
注想待元老，识君恨不早。我家柱石衰，忧来学丘祷。
老子七十七，到处遮人壁。住世更十年，化身千百亿。
汉运初中兴，扶颠待柱石。畴能补天漏，登阶捧玉册。
我祖生文定，杰然继真儒。门风早衰飒，吾弟意何如。
冰天寒色饯，暘谷霁华宾。生意乾坤满，宸襟一点春。
庭草无言绿，林花取意红。因之酌茅柴，招唤西邻翁。
天地有万籁，中存韶瀋音。斯文未尝废，但见古犹今。
吹沙复喷石，曲折仍圆旋。野客漱流时，杯粘落花片。
平地起骨堆，虚空剜窟笼。蓦透两重关，拈却黑漆桶。
斜月正当楼，香雾压城重。起傍小兰行，花亦方大梦。
岁旱须神物，皆疑石有名。卧龙今不起，长负泽边情。
今月三长正，昌辰五日端。艾髯张绣户，菰黍簇金盘。
千里及归鸿，半天河影东。家人森户外，笑拥白头翁。
沐浴无他术，休寻卯酉中。困眠饥吃饭，无日不春风。
方雨江流红，示霜芦花紫。寂寂远帆来，拍拍晴鸥起。
跻攀不辞远，微汗湿红粉。万一有桃源，当期郎共隐。
问讯溪头树，如何殊未春。亦应心老大，不逐世陈新。
风来声清圆，月明影婆娑。挺挺岩壑姿，时亦妩媚何。
骑虎穿市过，把火去偷豬。主人开眼睡，并舍叫失驴。
卷帘新雨霁，伏槛孤云没。心赏信无同，佳人眇天末。
此物不难知，一雄兼一雌。请将打破看，方明混沌时。
四野春工遍，柔风动赏心。蹭青喧柳陌，举白醉花阴。
言人必志圣，论学必志道。有如讲为邦，规模必王佐。
只言梅信末，不柰此愁何。莫待一枝折，撩人愁更多。
苔空绿钱死，松老清阴瘦。结庐卧白云，柏子烧春昼。
原沉向九泉，推死已千年。有水皆争渡，无村不禁烟。
京师出大黄，不许谩商量。贵买还贱卖，才喫便承当。
道不为人香，其如人竞即。香外更多佳，人亦未易识。
诏自沙丘至，如何便释兵。君王令赐死，公子不求生。
奇特老尊宿，大无惭愧人。盘陀石上藕，喜见一番新。
岁去人头白，秋来树叶黄。搔头向黄叶，与尔共悲伤。
打起黄莺儿，莫教枝上啼。啼时惊妾梦，不得到辽西。
几见秋风来，坐念岁月改。宫蕉泣白雨，孤愁越青海。
南窗聊寄傲，北牖有凉风。岩洞幽深处，结茅容老翁。
片子黄金饼，看来只管高。忽然落溪水，杂碎作银涛。
云峰几万叠，何处见家山。此日无穷意，悠然独倚栏。
柔橹声相应，名齐汉魏收。可怜一溪水，分作两塘流。
家寄江东远，身对江西春。空见相思树，不见相思人。
西南积水远，老病喜生归。此地故人别，空馀泪满衣。
伐木梁清浅，扶藤日几回。嫦娥与牛女，昔日度桥来。
去年今日栽，临去见花开。好住守空院，夜间人不来。
俗阜登台乐，农祥击壤谣。何人知帝力，尔极听垂髫。
踞坐鱼矶上，无心同狎鸥。敲针漫劳力，故尔投直鉤。
野径梅初发，寒塘草又生。能来同社酒，莫笑瓦盆盛。
日日草重生，悠悠傍素城。诸侯逐兔白，夏满镜湖平。
合欢能解恚，萱草信忘忧。尽向庭前种，萋萋特地愁。
两字虽差远，花繁好作名。假饶千万偈，难状尔多情。
此地不烧屯，何由壁自赤。意因丹炉烟，焰此千寻石。
晓箭催莲漏，君王问寝时。光风浮玉琯，瑞霭映云旗。
圣德超千古，皇威静四方。苍生今息战，无事觉时良。
滔滔天地间，非我安知我。大儿王子猷，小儿文与可。
良夜月筛影，清晨风扫坛。自合侯千户，何须斩万竿。
蒲港侵衣绿，莲塘乱眼红。将身供世事，结缆待回风。
紫薇号舍人，红荔名郎官。梅花隐君子，未可一样观。
相随不觉远，直到暮烟中。恐嗔归得晚，今日打头风。
离亭一会宿，能有几人同。莫以回车泣，前途不尽穷。
宝缕千祥集，灵符百疫奔。天人无限福，未老见曾孙。
俯仰天上下，尊称唯我独。无物亦无人，本来真面目。
使君子百姓，请雨不旋复。守田意饱满，高壁挂龙骨。
落叶积莓苔，柴扉半不开。幽林云密覆，花鸟恨空来。
我行半天下，梦不到南谷。健读诸老诗，划见真面目。
无诗对梅羞，诗成梅花开。梅自工於诗，欧九却识梅。
一泓虽浅清，长时自甘冷。可怜病渴人，临深垂短绠。
翠羽攒何密，青丸缀实繁。谁知人与木，俱是太清孙。
长安牡丹开，绣毂辗晴雷。若使花长在，人应看不回。
硕果坠池响，鱼队散无迹。空弦可落雁，此事盖自昔。
荷深水风阔，雨过清香发。暮角起城头，归桡带明月。
阳进升君子，阴消退小人。圣君南面治，布政法新春。
渐老将谁托，劳生每自惭。何当重携手，风雨满江南。
近听千丝急，遥闻一磬清。恐伤诗肺腑，不作断肠声。
尽识葠无毒，明知堇有灾。安知尝试者，百死百生来。
东南万里江，缘净一杯酒。王孙江南去，更得消息否。
心寂寂自绝，此意为君说。寒云嵌空亭，独有月照雪。
月下九九仙，云间七七泉。唤起吹箫子，跨鹤飞上天。
远适庐陵郡，经旬泛楚天。江山晴绕枕，星斗夜随船。
曾闻豺祭兽，还见獭陈鱼。人苟不知祭，能如豺獭乎。
今日东阳郡，城南尺五天。胡为五溪行，道里逾几千。
僭伪蟠宫阙，忠贤血贼庭。相君无喜愠，面色只蓝青。
道人不凋琢，万镜自明己。愿公勤此履，深彻法源底。
青青林间竹，有亭才袤丈。林深隔嚣尘，人间见真尚。
草际露华白，天边云浪开。好风何处起，和月入帘来。
大地一只眼，谁敢屙其中。锹子寄将去，那知到雪峰。
疏阴花不动，片景松梢度。夏日旧来长，佳游何易暮。
但见出门踪，不见入门迹。却笑山头女，无端化为石。
阴阳互阖陃，宇宙几洪荒。重明丽乎正，万象先辉光。
黄鸟翻红树，青牛卧绿苔。渚宫歌舞地，轻雾锁楼台。
闲穿修竹行，时把孤松抚。身世两相忘，恍如居洞府。
荒哉穆天子，辙迹遍九垓。已写偃师弄，更引化人来。
平时兄弟间，未省别离味。别时已不堪，别后何由慰。
采茶莫掣叶，掣叶伤莲根。食子莫弃心，味苦生意存。
云居不会禅，洗足上床眠。不觉枕子落，打破常住砖。
拟凭魂梦寻，苦恨山川远。山川远不愁，风吹梦魂断。
濯濯何年有，先公手种成。至今揩痒虎，来认读书聋。
明妃未嫁时，满宫妒蛾眉。一朝辞玉陛，人人泪双垂。
君子慎所履，小人多所疑。尼甫至圣贤，犹为匡所縻。
如来非所说，要解无说说。将无闻为闻，方达西来诀。
此物非他物，今吾即故吾。今吾如可状，此物若为摹。
十方同聚会，个个学无为。此是选佛场，心空及第归。
故交君独在，又欲与君离。我有新秋泪，非关宋玉悲。
金蓓锁春寒，恼人香未展。虽无桃李颜，风味极不浅。
不复怒飞声，朝鸡得擅鸣。婆娑犹有地，媚灶毕余生。
灞岸春波远，秦川暮雨微。凭高正愁绝，烟树更斜晖。
飞蝶捎风絮，鸣禽恋午檐。不知春去未，但觉绿阴添。
野桂香满溪，石莎寒覆水。爱此南涧头，终日潺湲里。
无心出岫时，山腰横一抹。为霖覆手间，岂容留旱魃。
几经人事变，又见海涛翻。徒起如山浪，何曾洗至冤。
良人久不至，惟恨锦屏孤。憔悴衣宽日，空房问女巫。
幸自蓬窗好，侬家企脚眠。雨声无赖得，相唤著愁边。
溪声广长舌，山色清净身。八万四千偈，明明举似人。
曲士多在今，节士多从古。此君岂易得，仅可一二数。
贞观得奇士，子孙宅荆土。一家五百口，六世同所处。
东邻多白杨，夜作雨声急。窗下独无眠，秋虫见灯入。
临发汉中时，精诚见表辞。此心谁尽了，死后有天知。
苇桃犹在户，椒柏已称觞。岁美风先应，朝回日渐长。
飕飕万峰顶，宇宙尽闻声。会得真消息，知予是强名。
知音惭李令，问我复何为。道义惟添睡，功名只有诗。
讲道师友少，稽古编简残。何以起斯文，念之心为寒。
古有弓旌礼，今征草泽臣。方同白衣见，不是弃繻人。
日暮池已冰，翩翩下凫鹜。不怕池中寒，便于冰上宿。
初谓武陵远，移来不计春。近传湖户警，愁杀避秦人。
群情非外物，万莫生轻忽。皆是自家心，外心无余佛。
酒渴上安市，甘寒为解园。鹅儿黄不见，空见鹭鸶飞。
杜甫栗亭诗，诗人多在口。悠悠二甲子，题纪今何有。
节物暗老我，壮志物未已。事业力自致，贵贱命可委。
时危挹佳士，惨淡随回鹘。佯狂真可哀，死泪终映睫。
神农尝毒药，轩后设难经。认取卦中意，仁心救未形。
尽欲调太羹，自古无好手。所以山中人，兀兀但饮酒。
尔丛香百合，一架粉长春。堪笑龟堂老，欢然不记贫。
天阍变化地，所好必真龙。轲意正迂阔，悠然轻万锺。
一画起于乾，先天至后天。灵岩天一线，想在伏羲前。
好花不必大，骨瘦花自小。一点春有余，万古香不了。
夺宠心那惯，寻思倚殿门。不知移旧爱，何处作新恩。
试吏王文举，俄缠风树哀。明年道濉上，为尔一徘徊。
有客叩岩扃，无人管送迎。片云闲出岫，水月自空明。
海岛五百士，刘郎庐亦深。不似阿罗汉，神通无处寻。
跬步难相舍，今为薄宦驱。长年干父衜，晚节赖家驹。
何处秋风至，萧萧送雁群。朝来入庭树，孤客最先闻。
莫放双眉皱，休嗟两鬓蓬。耆英图里看，若个弟兄同。
客念纷无极，春泪倍成行。今朝花树下，不觉恋年光。
帝子不可见，秋风来暮思。婵娟湘江月，千载空蛾眉。
物物到心上，全心物自闲。古今城郭里，得者住如山。
幻生还幻灭，大幻莫过身。安心自有处，求人无有人。
金沙春三月，桃李照城郭。石峡趚鲤鱼，时时醉宾幕。
夜泊青山下，江空不受尘。只看波底月，便是谪仙人。
远羡五云路，逶迤千骑回。遗簪唯一去，贵赏不重来。
窗灯林霭里，闻磬水声中。更与龙华会，炉烟满夕风。
岁岁是红蕖，分明似画图。匆匆看不尽，归对小西湖。
江水春沉沉，上有双竹林。竹叶坏水色，郎亦坏人心。
我爱通羊好，回环云水间。重峦与叠嶂，真是翠屏山。
久矣閟大音，无讥郐以下。一闻入圣处，万古洗凡马。
危坐禅枝冷，机含毒果深。直饶扪摸著，未必死偷心。
共作云山侣，俱辞世界尘。静思前日事，抛却几年身。
折柳系离船，船行柳条短。赖有枝上花，飘泊随君远。
裹髻不裹额，自名燕子巾。翼覆尾涏涏，谁问巢由人。
浣衣轻浣布，布缕不如丝。丝坚犹易穿，布弱从可知。
新作蛾眉样，谁将月里同。有来凡几日，相效满城中。
洞达开堂奥，荒唐说刹尘。儒醇明告子，释黠热瞒人。
玉砌晓光寒，家风个样生。须知平白处，著脚是深坑。
树劲春犹瘦，花寒暮更明。平生岂无句，此外不须清。
有浪即山高，无风还练静。秋宵谁与期，月华三万顷。
若说真州水，时人不道甘。天宁老谁识，板齿毛鬺鬺。
炎光君此去，旅恨杳何穷。海树瘴烟黑，蛮村山路中。
季世雠相复，先贤量有馀。潞还子方谪，坡答致中书。
安知先长老，不是昔勤公。尔有五七字，今无六一翁。
酒入春逾劲，天寒烛始明。偶然倾一瑆，政尒忽三更。
嫋嫋东门柳，重重小苑花。为谁须落子，著意莫藏鸦。
道格何曾格，言糊又不糊。浑身总是眼，还解识人无。
野寺无人到，春风扫落花。重寻旧游处，泉石绕烟霞。
五百逋逃士，刘郎不放心。教醒阿罗汉，飞空无处寻。
淇水清且泚，泉源发吾地。流到君家时，尽是思君意。
卖卜有深意，何心避市喧。若逢人子问，依孝与之言。
伊谁同岁晚，怀抱向君开。烟雨閟芳信，望郡来不来。
浩荡气明絜，慷慨念废兴。何能一念息，空令众愁增。
山馆长寂寂，闲云朝夕来。空庭复何有，落日照青苔。
秋云七尺藤，夜雨一卷书。寂寞空山人，微此谁与居。
寓此曾三夏，重来隔五年。溪山亦良是，怀想转凄然。
滦人薪巨松，童山八百里。世无奚超勇，惆怅渡易水。
风雷汉臣会，天日唐主真。而曹其勉旃，或者一见亲。
垒石盘空远，层层势不危。不知行几匝，得到上头时。
试倚高楼望，桑田化渺弥。安知为野老，农事上双眉。
缘饰近虚襟，虚襟后患深。疗饥当用食，救旱必须霖。
变熊分阴晴，悠悠浮太虚。冥与此心契，时哉道卷舒。
客屦自来去，山翁病不知。座无掬道士，门有艾天师。
巧历推修短，前知定吉凶。吾为立标榜，唤做小淳风。
秋水已复漕，秋风初怒号。天容霜后净，山势北来高。
二月垂杨岸，行春诗酒徒。苍头前引道，拄杖挂葫芦。
江上初收雨，云头尚恋山。归帆巡古岸，晴草守沧湾。
泪滴珠难尽，容残玉易销。傥随明月去，莫道梦魂遥。
蚕茧每利人，蛛网偏害物。利害夐不同，其间仅丝忽。
河洛多尘事，江山半旧游。春风故人夜，又醉白蘋洲。
玛瑙坡前树，春来亦著华。雨晴烟乍敛，浓艳斗朝霞。
念汝虽孩童，气已负山岳。送汝已成人，行路已悲愕。
扈圣登黄阁，大将赴朝廷。胡为入云雾，浩荡乘沧溟。
行尽柳烟下，马蹄白翩翩。恐随行处尽，何忍重扬鞭。
建业萧梁子，历劫宗心祖。志公一会人，显道腾今古。
酿成百花脾，聊尔了口腹。人知口中甘，谁料腹中毒。
一色通身白，天然绝点尘。吒少当古路，不吼也惊人。
天际伤愁别，江山憔悴人。团圆思弟妹，传语故乡春。
巨灵掌上月，玉女盆中泉。柱史息车看，孤云心浩然。
鋹也騣孺子，并蛙徒自尊。如何南武帝，面缚向夷门。
驻马高溪侧，旅人千里情。雁山山下水，还作此泉声。
桂水饶枫杉，荆南足烟雨。犹疑黛色中，复是雒阳岨。
三篱盖驰道，风烈一无取。时见牧牛童，嗔牛吃禾黍。
堂前九折溪，堂后百仞屏。客来问仁智，相与坐中庭。
瀑近书皆润，林深簟更凉。山中无一事，夏日觉尤长。
一杯齑餺飥，手自芼油葱。天上苏陀供，悬知未易同。
叠叶倚风绽，翩聁凌雾排。齐名仙母使，写样汉宫钗。
云英会玉液，真是裴朗偶。不知岁万钱，买得玉杵白。
软坡便伫犊，凉荫聚群髫。一竖忽然起，恐牛残豆苗。
明朝将解缆，叮嘱不曾离。文无识顷刻，不久便当归。
隐居亦非难，欲少求易遂。有意未成归，聊就茅檐试。
青蝇何处来，聚集满盘间。谁知腹中物，变化如循环。
秋为枣多暑，天因禾未霜。吁嗟尔凶虏，宜亦畏皇纲。
共得烟霞径，东归山水游。萧萧望林夜，寂寂坐中秋。
八代更相禅，休文北面萧。不如文惠妾，垂泪记前朝。
山洞昂头角，回山露尾巴。恩承饶舌力，累我受波查。
峨峨玉城山，地势北龙冈。是中产人物，英杰常相望。
心寄闰皇上，生逢晋生时。风流千古意，只有杜鹃知。
男儿不得志，壮心惜徂年。长空起鵰鹗，目送入寥天。
一迳自明月，谁能此婆娑。床头易未了，如此良夜何。
岁晚岂不念，风雨漂摇之。但当护木根，纷纭尔何为。
不假闻思修，巨陃圆通路。更拟问如何，数珠木槌子。
仙娥今下嫁，骄子自同和。剑戟归田尽，牛羊绕塞多。
禅榻一觉睡，冬宵五更长。窗递清风入，枕边松柏香。
歌吹深秋节，香灯古佛园。细泉初落石，远岫正当门。
麒麟感世出，凤凰览德至。人苟常见之，应不指为瑞。
昼漏新添刻，春寒早放班。恩随宽大诏，一日遍人间。
哦诗思远人，欲往无羽翰。焚香闭门睡，睡起香未残。
松关深更迂，中有安行路。从渠马上人，笑我不出户。
笋成森碧玉，麦熟敛黄云。村酒不堪酌，一杯能易醺。
不可得而久，其惟父母乎。谆谆爱日语，杨氏岂欺予。
岘山不可见，风景令人愁。宜城多美酒，归与葛强游。
谁将点漆金，铸作孤竹笛。林外吹一声，震落千峰石。
素质天然静，清芬绕鼻根。更於翘楚上，一笔起冰魂。
眉妩臣罪小，君王一笑休。明日章台路，便面越风流。
狼来咋吾羊，猩来窃吾酒。汝为百兽王，不闻一声吼。
语言须中节，义理贵从宜。可革仍三就，当行必再思。
风雨倾燕巢，波涛涨鲸海。茅檐得此生，其谁为尔宰。
岁暮天涯客，黄昏蝙蝠飞。高楼人不到，小雨怯单衣。
唐虞得良弼，姬孔是前身。尼丘钟骨骼，嵩狱舆精神。
秋雨空山夜，非君不此来。高于剡溪雪，一棹到门回。
登岩背山河，立石秋风里。隐见浙江涛，一尺东沟水。
尚食停珍膳，清斋祷竹宫。方当歌云汉，未可和薰风。
雨滴珠玑碎，苔生紫翠重。故关何日到，且看小三峰。
携手出中闺，殷勤克密期。密期虽不远，回顾步迟迟。
凡有即虚名，恰似晓天云。日高风一扫，万里廓然明。
不见我公久，摇摇动心旌。敢以一瓣香，为公罄精诚。
断岸临江渚，风声瑟瑟寒。苍髯五君子，莫作大夫看。
枫赤芦花白，扁舟夜泊时。平生故人梦，细雨说相思。
宁复露棱角，明心不受欺。千年谁可转，空照是宗师。
微踪一腐草，霜重不禁秋。想悟浮生短，常为秉烛游。
倚马挥万言，跨驴哦一字。迟速不须论，纫云看奇思。
人心深百川，世路险九折。牛刀岂非宜，能巧不如拙。
毫端不及处，精神殊可掬。靡靡听谈玄，六月添重服。
客心仍在楚，江馆复临湘。别意猿鸟外，天寒桂水长。
南檐架短廊，沙路白茫茫。尽日不归处，一庭栀子香。
物情良可见，人事不胜悲。莫恃朝荣好，君看暮落时。
离灯及晨辉，行人起复思。出门两相顾，青山路逶迤。
过去堕坑堑，回来却被坏。者此尾巴子，直是甚奇怪。
游人倦蓬转，乡思逐雁来。偏想临潭菊，芳蕊对谁开。
藻荇参遮面，菰蒲耸立隅。飞来双野鸭，几幅画成图。
出门谁与游，顾影恻我情。赖有木居士，作伴山中行。
鸟外无行迹，寒林引薜萝。山中僧已老，不信雪霜多。
金阁倚云开，朱轩犯雪来。三冬辛苦样，天意似难栽。
闻说游湖棹，寻常到此回。应留醒心处，准拟醉时来。
燕市人皆去，函关马不归。若逢山下鬼，环上系罗衣。
南登杜陵上，北望五陵间。秋水明落日，流光灭远山。
风波长不定，浪足在天涯。莫怨身轻薄，前生是柳花。
能返母万里，还荣父九原。可怜帝有母，亦自待人言。
七情随物感，惟怒最难平。我若能忘物，如雷动太清。
平湖七百里，四望白波围。影触吴天阔，寒吞楚泽微。
行似针毡动，卧若栗球圆。莫欺如此大，谁敢便行拳。
昔别容如玉，今来鬓若丝。泪痕应共见，肠断阿谁知。
丑妇易为洁，愚儿多守纯。天将恶文采，万物恐无春。
跳入无人见，谁知有路通。长房非黠者，草草出壶中。
月落知何处，夜长无了时。幽人春自感，莺燕亦何如。
狗子佛性无，韶石不相碚。为君重决破，秋至雁衔芦。
真闻信不猜，无去亦无来。声闻无见解，人天几万回。
昕朝避黄屋，露祷动苍穹。野老安知帝，豚蹄赛社公。
朱弦莫余和，落指空琅然。天风远送将，去作碧岩泉。
畴昔何来此，青山与白鸥。絮飞春不去，潮返月频留。
一粒红稻饭，几滴牛颔血。珊瑚枝下人，衔杯吐不歇。
移萱树之背，丹霞间金色。我有忧民心，对君忘不得。
少妇织新丝，人来不下机。斜阳过茅屋，郎亦采樵归。
一尉惭梅福，三年愧孟光。此情何所喻，川上有鸳鸯。
柳态随时秀，花容近酒轻。绿窗京洛语，尽抹早莺声。
举扇谢风伯，排闼有清音。不可遣尘污，但当开我襟。
巽风起东南，大地万物小。吴门共延瞩，匹练横江表。
大雅终不群，古心应自许。对之鄙吝消，疑是黄叔度。
冰泮西湖里，人游玉烛中。非关风习习，端为乐融融。
晴空轰霹雳，官路栽荆棘。没兴遭逢著，前凶后不吉。
石护山溪口，溪溪自有原。若非江海量，曷受百川奔。
清影十分月，暗香干柄莲。不知从此别，高会复何年。
积水自渊渊，来源常汩汩。岸上翠衣禽，对人时一没。
陊江三十年，潮打形骸朽。家人都不知，何处奠杯酒。
公有一杯酒，与人同醉醒。遗民能记忆，欲语涕飘零。
一阵春风起，依然故旧情。墙根霜下草，吾与汝更生。
一堠居市廛，百堠居林莽。土木若有情，山中亦惆怅。
不坐空王殿，不挂本来衣。何须更恁麽，切忌未生时。
圣德垂甘露，天章下大风。又乘黄阁赏，愿作黑头公。
万里来珍贡，风澜静四溟。鱼龙惊咒水，神雾忽生庭。
通身百杂碎，谁解成褫得。鸡足紧收藏，当来问弥勒。
南游衡岳上，东往天台里。足蹑华顶峰，目观沧海水。
不忍与君别，怜君仁义人。三年官满后，依旧一家贫。
泥滓根萌浅，风波性质轻。晚来堆岸曲，犹得护蛙鸣。
方得契如如，倒骑三脚驴。踏翻毗卢顶，露出一文殊。
几劫澄烦思，今身仅小成。誓将云外隐，不向世间存。
云液落山腹，脉与昆仑通。云何山中叟，八十颜桃红。
春风陌上郎，得钱随手使。货物忽相当，撞得恰好子。
淮天秋日下，水国晚凉中。舟子趋程意，轩轩欲贯虹。
山人跨雪精，上便不论程。嗅地打不动，笑天休始行。
明月照齐州，玉龙棲欲起。壮士肠夜回，寒衾泼秋水。
树色交山色，蝉声杂水声。客怀殊不倦，信马此间行。
有处不是有，无处不是无。有无不到处，馨香满道途。
乱石披浅流，水纹如绀发。驰晖忽西没，林光相映发。
殷勤语舟子，举棹莫匆匆。恐怕鸳鸯伴，飞息不得同。
冷石眠夏天，冰室透毛骨。所以安乐窝，大暑苦不出。
百岁已逾半，知复几寒暑。此事当究观，勿共俗子语。
先以一诚格，斯能众正招。要来堂下蔑，勿猣帐中超。
衰鬓千茎雪，他乡一树花。今朝与君醉，忘却在长沙。
钦闻如是经，遍吉示知音。天上及地下，尽属法王心。
方床客常满，岂止两三人。谁可负之走，长留采白苹。
波心採莲女，流花近吾船。移船入芦荻，吹笛下晴川。
武夷溪九曲，曲曲可垂钩。自得溪山乐，何须公与侯。
瞿昙腊月八，夜半走出山。贼路羊肠曲，偷心虎背斑。
年年心随春，日日穹庐中。遥见沙上月，忽忆建章宫。
乞巧望星河，双双并绮罗。不嫌针眼小，只道月明多。
辩口利舌间，高低总不亏。还知应病药，诊候在临时。
事从尘世去，心共白云间。不作游山计，朝朝饱看山。
斗种播良田，可收三十石。天予人夺之，耕夫每无食。
足所以司履，所履必正道。邪径谨勿由，由之为躪跛。
庭前柏树子，不是祖师心。莫执一时见，便忘千古音。
玉象吞狮子，泥牛上绣鞍。御楼观射猎，不是刈茆田。
涓涓万古意，湛湛一尘无。明月来窥镜，宵寒露滴珠。
归时日尚早，更欲向芳洲。渡口水流急，回船不自由。
霜降水自落，春浓花欲迷。道心因老进，狂态逐时低。
燕坐靡天游，何必求云将。泠然契至道，廻有真乘黄。
别路垂杨柳，秋风凄管弦。青楼君去后，明月为谁圆。
天上和羹事，巢由不忍闻。疏花将瘦影，閒卧一溪云。
采莲莫采花，采花损空房。留房结青子，种作明年香。
日晏坐中园，清襟注迥轩。轻飚逢叶动，小雨得荷喧。
独立未为真，万法皆吾侣。故於竹柏间，强名相尔汝。
霜月沉青嶂，汀鸥卧白沙。晓风删竹叶，秋雾补山丫。
终夜雨潇潇，闷杀孤舟客。滴滴打蓬声，错讶灵妃瑟。
策杖凌晨出，携筐薄暮归。未知故山荔，何似首阳薇。
本是一顽石，偶如龙角象。至今渴仰人，便作风雷想。
济时肯杀身，惨淡苦土志。百年能几何，终古立忠义。
竹扇掩红颜，辛苦纫白苧。人间罗雪香，白苧汗如雨。
汉使南还尽，胡中妾独存。紫台绵望绝，秋草不堪论。
伯夷耻周粟，促连岂帝秦。清风千载上，林下一閒身。
峄阳桐半死，延津剑一沈。如何宿昔内，空负百年心。
夭桃与芳草，艳色明朝阳。思君念华旦，贱妾惜容光。
不见罘羜阙，于今已十春。素衣不忍弃，为有洛阳尘。
晓棹旌旗迥，暮河钲鼓喧。商船极目避，汉使一何尊。
秋树却逢暖，未凋能几时。何须尚松桂，摇动暂青枝。
十年女乃字，守节以胜情。凡诸卦用六，观兹利永贞。
学似斲轮扁，诗如饭颗山。室中余一剑，无气斗牛间。
爱重八九月，登高上下楼。林红云白处，寒濑泊渔舟。
卫足保明哲，忘忧助欢娱。欣欣夏日永，媚我幽人庐。
青山万古色，几人曾赏心。萧萧木叶下，我坐复沉吟。
侍郎情所寄，九酝屈杨枝。酿熟仍亲酌，方成一段奇。
苍生望云霓，难作池中物。孔明卧隆中，天子势亦仙。
蒿莱自舆台，松桂犹伯步。便合追孔林，无庸号寒木。
秋光清浅时，白鹭和烟岛。良哉观世音，全身入荒草。
京师出大黄，熟处最难忘。道吾常作舞，元是谢三郎。
溪深龟鱼骄，石瘦椿楠劲。借子木兰船，宽我芒鞋病。
风送出山钟，云霞度水浅。欲知声尽处，鸟灭寥天远。
诸生旧短褐，张目视寇雠。高义终焉在，白骨更何忧。
身心既已闲，吟风兴亦偶。山东打茶声，睡思忽抖擞。
沠流入城郭，斖斖渡千家。不见双池水，长漂十里花。
好酒吃三盏，好花插一枝。思量今古事，安乐是便宜。
海上明公秀，赵州东院西。不移毫发许，平步上云梯。
篱菊抱香死，化入岁寒枝。依然色尚黄，雪中开更奇。
乃翁定奇士，先友尽斯人。福畦智已故，仪曹意转新。
遣闷多凭酒，公心只仰胡。挺身唯直指，无意独欺愚。
尖萼破微霜，明犀透清暾。不有朱紫繁，那知中色尊。
邪见终成僻，真如是久长。闲心通物外，日月四时忙。
手足恩情重，埙篪欢乐长。要知能忘处，坟草两荒凉。
惊梦猿三咽，窥帷月一痕。无人空犬吠，依旧掩柴门。
一九逢春信，梅花破雪开。个中如会得，千里不空来。
弟类那容绝，吾雏听自生。刘平端为母，伯道特沽名。
点点沃枯焦，声声伴寂寥。五更初听雨，千载后闻韶。
经年一会面，危坐拥寒灰。绝胜对余子，一朝来百回。
长松被薜荔，怪石生烟霞。檐牙木杪见，上有山人家。
肇履璿玑历，重飞缇室灰。寒随土牛尽，暖应斗车回。
一宿已先觉，四明那更游。去来无所着，风日海山秋。
九扈方司启，潜阳已发春。瑶觞进椒柏，眉寿祝灵椿。
北斗里藏身，虚空中出没。道得一句来，日头东畔出。
暖日黄金柳，光风白玉梅。门阑开寿域，人物满春台。
前忧依述最，亨知休以祐。然留希佛背，生推求比旧。
一元正月半，灯火连霄汉。千人与万人，聚头相共看。
骏马机前异，游人肘后悬。既参云外客，试为老僧看。
明明复夜夜，胡子即成翁。唯是真知性，不来生灭中。
利与善之间，微似未易断。欲无毫厘差，要在明厥辨。
扰扰多群蚁，冥冥有几鸿。蜀公陵下语，竟免入碑中。
清晨起搔头，荷锄出门去。露湿野草花，香来不知处。
夏日飞火云，枕簟访深僻。坐此松竹林，冰泉嗽寒石。
谁道梅花早，残年岂是春。何如艳风日，独自占芳辰。
生为大宋臣，死为大宋鬼。一片忠义心，明月照秋水。
昔在龙门胜，只今云谷居。吾州端不远，曷日从篮舆。
冥怀齐远近，委顺随南北。归去诚可怜，天涯住亦得。
先人敝庐在，触目百悲辛。忍作优笑地，图娱权贵人。
曾梦诸侯笑，康囚议脱枷。千根池里藕，一朵火中花。
爱日经檐暖，游蜂扑纸窗。吾生岂拘束，一笑俯涛江。
潇洒幽栖地，山岚日夕昏。松风吹绿绮，溪月湛清樽。
风露澹清晨，帘间独起人。莺花啼又笑，毕竟是谁春。
细韵风中远，寒青雪后浓。繁阴堪避雨，效用待东封。
新花色鲜艳，故花色憔悴。明朝花更开，新花何有异。
城楼传晚鼓，稍稍讼庭稀。起拂衣中土，还乘款段归。
红尘旧老我，青秧新插为。宁幸田畯喜，何能属车鸱。
残霞照高阁，青山出远林。晴明一登望，潇洒此幽襟。
举国听桓子，呼天诔孔丘。可怜倚楹女，徒为鲁君忧。
峄阳桐半死，延津剑一沈。如何宿昔内，空负百年心。
收得蚌蛤珠，夸张无价数。我侬不怪他，他是村山主。
莫行心处路，不挂本来衣。何须更恁麽，切忌未生时。
我乐非君乐，君忧非我忧。蓬蒿与溟渤，终老不同游。
零落多依草，芳香散著人。低檐一枝在，犹占满堂春。
南北无寸影，东西绝四邻。一息故乡信，晓风吹宿云。
半夜黄天荡，楼船雪浪中。当年草檄客，今日负樵翁。
神女钟灵处，真堪疗渴羌。满畓秋玉色，一酌洒清凉。
郎宿临初度，村翁喜欲颠。要知侬甲子，老弟已稀年。
此心仅方寸，去天唯咫尺。欲付子孙耕，先自竭吾力。
画处本天地，占时通鬼神。自然大道理，丝发不由人。
散乱萦花坞，空蒙暗柳堤。望回肠已断，何处更莺啼。
海瀗千江辏，风翻大浪随。六鳌元未足，不是下钩迟。
村径迷南北，晨兴乃错行。悟来还已远，却悔早贪程。
晶晶雪前黄，矫矫霜下杰。秋香宁可衰，相与全晚节。
日饮金屑泉，少当千馀岁。翠凤翊文螭，羽节朝玉帝。
阆苑无踪迹，唐朝有姓名。不知红玉洞，千古夜猿声。
栋宇还依石，窗扉不碍山。丹青宁办此，烟雨饱孱颜。
白浪暗江中，南泠路不通。高樯帆自满，出浦莫呼风。
剑外从军远，无家与寄衣。散关三尺雪，回梦旧鸳机。
掯下生寒影，针端即化工。冰痕将雪点，不受烛光融。
肆威矜逐逐，索党恣狺狺。盗跖真知道，馀财欲汙人。
擢干洿池中，天姿本清净。白白与红红，邂逅识真性。
群英日零谢，并蒂发奇芳。愿以附驿使，为兄寿且昌。
四方无事去，宸豫杪秋来。八水寒光起，千山霁色开。
我少不努力，常愧夜讽子。亦有才高人，雍容即登此。
一卷无人识，千钟对客谈。桃花开欲谢，犹自恋寒岩。
吾道本无我，未曾嫌世人。如今到城市，弥觉此心真。
何物寄殷勤，宫鞋绿锦文。为郎承素足，指日踏青云。
秦秦何处乐，独自托孤枝。玉粒知无分，清风也自戏。
寒钟来极浦，古寺隔重岩。斜日搘颐坐，天涯落月帆。
既不忍饮乳，还能知奉亲。何曾自不教，端是出天真。
寥阳龙已化，华表鹤空悲。欲问梁朝事，惟应老桧知。
胡风迎马首，汉月学蛾眉。久戍人将老，长征马不肥。
十步有茂草，会府宜多贤。新仁古所贵，更诵伐木篇。
草遍颍阳山，花开武陵水。春色既已同，人心亦相似。
花残晚壑风，烟寺一声钟。若能从此人，直下悟心宗。
真火本无候，时人休强猜。要知端的意，无去亦无来。
芍药斩新栽，当庭数朵开。东风与拘束，留待细君来。
京口流江航，穷途仗神道。萧条向水陆，云雨白浩浩。
器识谁能及，功名自有期。一朝闻正论，亲切在彤墀。
开從百花后，占断群芳色。更作琴轸房，轻盈琐窗侧。
陇首怨西征，岭南雁北顾。行人与流水，共向闽中去。
贾侯怀六韬，家有十二戟。天资喜文事，如我有香癖。
日朋添收帙，湖山引杖藜。剩周花甲子，多醉玉东西。
蝮蛇暮偃蹇，猛虎凭其威。其宰意茫茫，六合人烟稀。
送兵五千人，散足尽西靡。留滞一老翁，盖棺事则已。
朱晚鸟归宿，倦飞憎世樊。纶巾久接狎，诉语不嫌喧。
朱邑何为者，桐乡有古祠。我心常所慕，二郡老人知。
昔者监香火，今焉裂芰荷。祝融应冷笑，还肯再来麽。
三千等大千，佛化进程言。恒河沙众义，会底岂劳诠。
酒到刘伶坟，斯人已枯槁。不如营糟丘，吾将此中老。
土室不堪处，其如瘴毒何。莫年款段马，有愧少游多。
不应贪福德，强接无生客。闻声恰似聋，见声非外色。
七十未捐书，正恐死乃息。起挑窗下灯，度此风雨夕。
家住山水国，种花以为城。诗将日登陴，围春驱酒兵。
点额有墨痕，剖腹无素书。俗视如顽石，仙骑上太虚。
动静贵一如，妙处非块坐。高人定不死，枕此白云卧。
南岳配朱鸟，地轴为之翻。皇纲未为绝，云台谁再论。
家贫只旧醅，不办樽中醲。但煮官焙香，炊饭脍鱼腹。
北风吹白云，万里渡河汾。心绪逢摇落，秋声不可闻。
竹下清风好，时来挂幅巾。待逢田叟问，知是乐郊人。
蜂影过窗急，雏声出树繁。经时不吐句，此日独窥园。
婴网虽皆困，褰笼喜共归。无心期尔报，相见莫惊飞。
昔向寒溪卧，远寺撞白云。今也趋早朝，残月马上闻。
号名极形似，摹写与真逼。聊以画滑稽，慰我秋园寂。
客子厌京尘，长街风眯目。安得卧南阳，清潭渍寒菊。
舂汲常分任，巾篝久服勤。汝何惭络秀，吾自志朝云。
一鸡一鸡鸣，梦觉天未晓。谁较夜短长，我睡不可少。
神女得张硕，文君遇长卿。逢时两相得，聊足慰多情。
掩霭愚公谷，萧廖羽客家。俗人知处所，应为有桃花。
昨日方髽髻，如今满颔髯。紫阁无心恋，青山有意潜。
苍苍烟霁塔，了了月明山。坐久忽不见，蒙蒙杳杳间。
渺渺涵秋色，澄澄生晓烟。四山潦初歇，寒玉一溪完。
井以瓶罂竭，溪堪揭厉行。蟹泉一摘子，辛苦上山迎。
真如实不如，万法了无依。钟中无鼓响，不堕往来机。
下田已鸥没，上田更龟坼。欲知雨未已，看取云泼墨。
官舍如僧舍，翛然万虑清。等闲无客到，容易有苔生。
少年虽婚宦，淡然本无欲。婆娑三亩园，自叹不啻足。
一言尽十方，万卷该不得。一步周八弦，驷马追不及。
归计堕何许，出溪仍泝流。梦回牛溉路，行到马湖秋。
未透祖师关，时光如箭急。白发皓然生，新年又五日。
黄罗作广袂，绛帐作中单。人间谁敢着，留得护春寒。
已报行营入，犹夸僭垒坚。何曾陵谷变，但见市朝迁。
清高宜养性，善事好相兼。果蓏招贤客，心闲道味添。
竹也岂不好，道旁端可嗔。只教寒雨里，将冷洒行人。
兜率一峰旁，林开见宝幢。鸟行高避县，山骨下连江。
朝来暮还去，寒潮不曾住。江水亦有情，佳期岁番误。
蜡屐恣幽寻，未能得其要。登临一放目，千峰供俎豆。
自是硇砂发，非干骇石伤。牒高身上职，碗大背边创。
浅艳侔莺羽，纖条结兔丝。偏凌早春发，应诮众芳迟。
太阴水之精，浴水光愈洁。常怪市中人，不识沙头月。
住山头欲白，何尔太邪揄。却厌旧时面，丹青别换模。
蜀张与蜀花，乡人相解后。人存花更腴，人去花亦瘦。
帝享老舑仙，丹苞实醴泉。犹嫌无供帐，赐以锦漫天。
五月枇杷实，青青味尚酸。猕猴定撩乱，欲待热应难。
晚步入松阴，敛霁人影绝。唯闻太古音，听之心胆裂。
碧潭藏老龙，夜半水底吟。激飞寒空露，凄动幽人心。
乍依菱蔓聚，尽向芦花灭。更喜好风来，数片翻晴雪。
春在胆瓶閒，朝看复暮看。小屏遮护著，不怕玉肌寒。
孤舟信一泊，南垞湖水岸。落日下崦嵫，清波殊淼漫。
分得蹲鸱种，连根占地腴。晓吹黏玉糁，深碗啖模糊。
塞上风尘高，处处寻天马。只在此山中，无人到图写。
众流江渐阔，百怪石如生。错听人声闹，空岩答桨鸣。
平地虽然远，那知物物新。危楼一百尺，别有万般春。
几度灯花落，苦吟难便成。寒窗明月满，楼上打三更。
兹山四天下，葱翠自开陃。石磴缘空青，新营眩金碧。
野月今宵满，小庭人共瞻。却愁人去后，残魄独窥檐。
沧溟八千里，今古畏波涛。此日征南将，安然渡万艘。
我人消息尽，忘躯失却命。参方不遇人，却乃成心病。
海上神山绿，溪边杏树红。不知何处去，月照玉楼空。
江畔送行人，千山生暮氛。谢安团扇上，为画敬亭云。
忍向父母墓，前头裸袒耕。农时每束带，犹自泣原平。
吴楚东南坼，风云地一隅。蹉跎暮容色，不敢恨危途。
冷语可销暑，昔人曾咏之。我来登雪观，政值绿阴时。
人闲桂花落，夜静春山空。月出惊山鸟，时鸣春涧中。
纤吹浮云荐，非因散巧楼。灵俦不可觌，仙溪泛悠悠。
欲雨雨似止，为霜霜不成。山云解衣带，晚日挂铜钲。
石壁碎寒流，行人暮已愁。更倾风月耳，无水不生秋。
有为皆梦形，颠倒执三生。善财不费力，百城一念登。
圆池类璧水，轻翰染烟华。将军欲定远，见弃不应赊。
疏杉低通滩，冷鹭立乱浪。草彩欲夷犹，云容空淡荡。
疾始于荣卫，哀哉不豫谋。贪生讳闻死，天下几桓侯。
松格一何高，何人号乳毛。霜天寓直夜，愧尔伴闲曹。
雨细穿梅坞，风和上柳桥。山居无历日，今日是何朝？
无贽谒梅花，一诗我破戒。春风如打勘，具有案卷在。
玉座吞声别，毡车触目悲。如何汉公主，去作虏阏氏。
迢巃山上寺，近在古城中。苦恨河流远，长教眼力穷。
阻陪称寿席，想见醉芳樽。嘉庆宜图画，簪绅遍子孙。
葺盖非陶埴，年深自碧差。如何乱心曲，不忍诵秦诗。
山云昨夜雨，檐头滴滴举。寒山拾得知，双双为伴侣。
赵州有密语，文远不覆藏。演出大藏教，功德实难量。
如抑又成扬，既考亦或鼓。始信石能方，无疑铃解语。
夜半长生殿，金钗恨最长。分明后身是，环子伴三郎。
日结一尺网，知吐几尺丝。百虫为尔食，九腹常苦饥。
淑德仪宫阃，天教受祉繁。艾人暨桃印，奚用更悬门。
尝评节物佳，无出九日上。岂独为黄花，端由有元亮。
商所孜山园，园花取次妍。蓼丛迎露重，菊本望秋圆。
承平米家船，遗我独凄然。此岂有愁地，不能无暝天。
日向皇都永，冰从泰液融。八荒开寿域，万国转春风。
有意莲叶间，瞥然下高树。擘破得全鱼，一点翠光去。
春色平明到，微风弄彩幡。稍回宫柳弱，更助壁椒温。
四望黯同云，平湖堕银汉。一叶柳边来，应是寒澌泮。
幽人履贞吉，采藻南涧滨。所采一物微，所思万物春。
六载雪山修，几科没合杀。半夜睹明星，和盲勃瞓瞎。
已漏风声罢，绳持也不禁。一从经落后，无复有贞心。
云满南阳陌，书藏善和宅。行行重回首，无使归思隔。
冷面皎霜凝，电光双目峥。生来元自别，不但父书灵。
花时懒看花，来访野僧家。劳师击新火，劝我雨前茶。
绿橘阴虽改，青山色自新。偷闲时挟册，来访续书人。
寒鈍融白脂，冻焰结红豆。草有问字人，明朝能载酒。
一品山前识，迢迢三十春。多惭画戟里，重见白云人。
索头连背暖，漫裆畏肚寒。只因心浑浑，所以面团团。
汉殿炎风少，轻凉已动衣。每来观织室，不许夜停机。
前山收苦雾，宿鸟有新声。万里南天客，三冬此日晴。
寄语林为靖，梅花几度间。黄金台下落，应是不归来。
闻有高秋兴，清樽醉飞鸿。应悲故人远，薄晚面西风。
冠盖游从日，欣然萃一乡。田原总如昨，谁复嗣余芳。
生香故触人，异质偶同调。唤作黄家花，弟兄一语妙。
青山日相对，闲看白云生。谁谓无心出，中含济物情。
登天不用梯，遍地无行路。可怜杜衲僧，邯郸学唐步。
金刀剪紫绒，与郎作轻履。愿化双仙凫，飞来入闺里。
鸣鼓人皆可，弹琴今复谁。尽赊王媪酒，休赋大苏诗。
存亡三十载，事过悉成空。不惜沾衣泪，并话一宵中。
滴滴鸣乾叶，萧萧过短篱。山房欹枕夜，听尽去来时。
促膝有仙凡，烂柯无小大。谁知桃源人，不在秦晋外。
独访千里信，回临千里河。家在吴楚乡，泪寄东南波。
朱凤日威垂，罗浮展衰步。北风吹蒹葭，送此齿发暮。
知有前期在，欢如此夜中。无将故人酒，不及古淳风。
却莱辨夷夏，隳郼肃君臣。丘岂生知者，聃非绝灭人。
溉釜熟轮囷，香清味仍美。一线解琼瑶，中有家人齿。
苇管予何爱，轻圆称白毫。固知今独妙，旧数浙西曹。
四出花中毕，三开格外芳。名高评月品，韵胜霸秋香。
敢竞桃李色，自呈刀尺功。蝶犹迷剪翠，人岂辨裁红。
越公多美妓，卫尉足名姝。无计留红拂，伤心坠绿珠。
露柱抽横骨，虚空弄爪牙。直饶玄会得，犹是眼中沙。
采芭栖迟稳，燃萁篡夺危。景升不受子，却念德公儿。
幽圃知何处，青山东复东。芙蓉黄玉蘥，还与海榴同。
乞儿拾得锡，暗地空宝惜。撞著明眼人，一文也不直。
终南南太守，南郡在云南。闲向南亭醉，南风变俗谈。
我似鹧鸪鸟，南迁懒北飞。时寻汉阳令，取醉月中归。
湖水春来绿，山云忧亦繁。如何隐君子，长啸掩柴门。
声闻与色尘，普以妙香薰。昔汝来迷我，今吾却戏君。
大道传来意，缘穷识外因。善言论浩劫，天是法王身。
祗因吴士秀，千载仰公神。欲借驱痾术，来临刻木人。
昔没贼中时，中夜问道归。辛苦救衰朽，微尔人尽非。
月到梧桐上，风来杨柳边。院深人复静，此景共谁言。
未用他山错，宁须泗水浮。冲风时激浪，清韵乱鸣球。
六国钧南面，甘为北面臣。向微生一叱，几帝虎狼秦。
睡里闻风雨，吾行拟暂停。起来搔首坐，喜见一天星。
斫却月中佳，清光转更多。狐狸俱屏迹，狮子奋金毛。
白头厌郎署，病眼欲分司。寸心犹未决，所顾在妻儿。
修罗皆供养，天人咸戴仰。不离此经中，念念来还往。
独上慈恩塔，疏怀亦慨然。异朝多少事，不改旧山川。
试妾与君泪，两处滴池水。看取芙蓉花，今年为谁死。
济济斑衣子，怡怡白发亲。紫萱偏得地，玉树解留春。
两换溪溪玉，花呈岭岭春。秧田暄处早，茅屋补痕新。
檐溜停清泻，林声息怒号。水浮秋色远，山带夕阳高。
让国异母弟，如彪正自奇。今人有同产，煮豆且燃萁。
春尽花随尽，其如自是花。从来说花意，不过此容华。
此意无所欲，闭门风景迟。柳条将白发，相对共垂丝。
门外春将半，群芳斗盛时。邻家有庭柏，诸祖共相知。
奇哉山水郡，风月以为乡。何人据其会，胸襟有馀凉。
此君款吾室，高人跂吾亭。邂逅两相逆，保此岁晚青。
法法本来空，无垢亦无净。直向异类行，何曾失正性。
丹灶功成后，寥寥掩竹扉。但闻蝉已蜕，不见鹤来归。
物理窥开后，人情照破时。能将函谷塞，只用一丸泥。
塞日穿痕断，边鸿背影飞。缥缈浮黄屋，阴沈护御衣。
三月雪连夜，未应伤物华。只缘春欲尽，留著伴梨花。
王粲初开井，山翁旧醉池。林掩羊公庙，渊沈杜预碑。
口所以司言，所言必正说。非法谨勿道，道之为噬噎。
朝来临镜台，妆罢暂裴回。千金始一笑，一召讵能来。
欲羡农家子，秋新看刈禾。苏秦无负郭，六印又如何。
白日新年好，青春上国多。街平双阙近，尘起五云和。
好勇能过我，当仁岂让师。勇须仁以济，仁必勇为资。
先帝遗弓剑，排云上紫清。同时受顾托，今日见升平。
闻说春醪熟，提壶唤客尝。乾坤一酿畒，花气百和香。
雪花联玉树，冰彩散瑶池。翔禽遥出没，积翠远参差。
人心甚可畏，动炽如奔霆。虽以刀锯降，不能为之宁。
羌笛梅花引，吴溪陇水情。寒山秋浦月，肠断玉关声。
心重吴山老，天教闲许长。事多因醉遣，心半为山忙。
皓素应难染，玄纁未易迎。只宜大床卧，或命小车行。
但见颛朝久，谁知媚灶勤。纷纷由嬖进，非特一商君。
於中正信希，悟了始方知。见闻如幻翳，拈来总是机。
主人心地阔，以意名其亭。长携一樽酒，坐对前山青。
月卿派天河，星桥叹谁可。如彼行道人，病责涉在我。
一夕山阴道，真成白玉京。衰残失壮观，拥被听窗声。
昔曾驱瘦马，冲雪过荣阳。不悟当时景，萧然在此堂。
嵯峨幽谷山，寂寞彭泽令。绝境空自奇，高标岌相映。
年年人自老，日日水东流。庭芳自摇落，永念结中肠。
清秋无所事，乘露出遥天。凭仗樵人语，相期白永年。
苍壁立精铁，县泉泻天绅。山行见已久，指与未来人。
君归一水遥，魂断木兰桡。赖有南轩竹，清风慰寂寥。
甲观翔云覆，新宫书漏长。柳条初弄色，梅蕊已飘香。
包柚书云尔，分桃传有之。怜渠生处远，玉食偶然遗。
朝饮文君酒，莫宿邯郸妓。近得浮梁书，春前办行计。
一曲玉连琐，十分金屈巵。故新相代谢，底用为秋悲。
碧落秋方静，腾空力尚微。清风如可托，终共白云飞。
展卷嗟丘也，东西南北人。昔还行脚债，今作卧游身。
酒渴思鲸饮，金鸾早退朝。醉身扶不起，压折老驴腰。
蹑屐上危岑，策杖临孤屿。来往自忘疲，於此时延伫。
春从何处生，先觉满瑶京。冰解鱼鳞散，云飞鹤态成。
积雨生秋意，浮阴放晚晴。钟声寒野迥，桥影小溪清。
日日湖南望，望夫夫未回。无情春水恨，只送别船来。
怒翮摩青天，秋风真得意。可怜乌鹊俦，一枝聊自寄。
师子体无二，拈花应笑时。然灯从此焰，不断至今辉。
九里松阴路，青泉映白沙。谁知三伏暑，小草有幽花。
武帝有荒志，终童无远谋。长缨自击耳，莫击越王头。
石髓门前水，松风骨外钟。迟迟半轮月，未忍出双峰。
暮年心胆怯，临履极兢兢。已被梅花恼，时为爆竹惊。
待月西厢下，迎风户半开。拂墙花影动，疑是玉人来。
愁多怯长夜，况乃众病归。何待六十年，老矣当知非。
莘野乐尧舜，谷口岂真卿。自是不可掩，区区非近名。
伤弓之鸟，见曲木而高飞。有人见得云门，善为我辞。
醉里还多感，醒来却更愁。醉醒都不是，愁感几时休？
我有一句子，不封亦不树。不在舌头噗，亦非思忆处。
一朝忽在眼，喜极生悲酸。老泪如撒菽，泪尽气亦阑。
青青树中草，托根非不危。草生树却死，荣枯君可知。
博览劳丸胆，精思恐呕心。可怜亲养薄，难报母恩深。
入夜声不绝，朝来还迹灭。身絮巧粘肤，觜针微点铁。
荷笠小苍头，犊裩乘水牛。扬鞭自叱咤，度陇复凭沟。
化国春偏好，慈闱日自长。仙韶喧法曲，齐劝万年觞。
爵并开乡邑，官皆视大蓬。年齿高略似，须发黑难同。
乔年国同永，寿星秋见丙。社稷资夹扶，乾坤赖重整。
闲观造化余，静极悦自性。胡蝶忽飞来，吾心已无竞。
夕借月为烛，晨将霞作帘。犹言贫到骨，不悟取伤廉。
来自蚕丛国，香传弱水神。析酲疑破鼻，并艳欲留春。
孔融过五十，海内故人稀。相府恩犹在，知君未拂衣。
风露枯肠里，宫商两翼头。壮号森木晚，清啸茂林秋。
戌亥重逢日，干坤透迥时。幻身今已脱，明日有丹梯。
携壶上翠微，雅致何今昔。谁知一笑间，俯仰成陈迹。
旄头彗紫微，蚩尤塞寒空。愚智心尽死，漂荡随高风。
重严真社撰，恶毒无尽限。哑却衲僧口，通身迸鬼眼。
花开蝶满枝，花落蝶还稀。惟有旧巢燕，主人贫亦归。
故国例卜宅，他乡多惜居。短长三万日，何处是吾庐。
雁鸣鹤亦鸣，不待鸡戒旦。平生善利心，一鸣思过半。
高人不惜地，自种无边春。莫随流水去，恐污世间尘。
沉沉卧虹底，小阁贴平湖。鱼戏风堪掬，鸥驯欲就呼。
纪草成春服，汲湘供晚炊。人间风浪险，醉裹岁曾知。
高门收画戟，即此建精蓝。施予恩虽在，缁流绝不谈。
公归未百年，鹳巢荒古屋。我吟殄瘁诗，悲风韵乔木。
万物皆相见，文明午日中。圣人南面立，品汇各亨通。
渺渺指平湖，烟波极望初。纵横皆钓者，何处得嘉鱼。
丑夜方向寅，被衾冷如铁。江南贫者多，奈此霜加雪。
幽居抱孤明，怀古思旧京。渴望宝连山，老桂不胜清。
变石身犹重，衔泥力尚微。从来赴甲第，两起一双飞。
石径通岩窦，引步藏欹侧。蓬莱人不来，扫尽苍苔色。
霜菊尤宜晚，才开一两葩。不随蒲柳变，索性待梅花。
巧历虽千岁，先知一日差。未能下算子，亦道是占家。
悠悠望深松，置马长路侧。岂为服誓言，良以尊旧德。
十指生秋水，数声弹夕阳。不知君此曲，曾断几人肠。
勤披莱子服，种汝奉高堂。汝自忘忧尔，吾忧未易忘。
水仙镌蜡梅，来作散花雨。但惊醉梦醒，不辨香来处。
桃源渺何所，不知有冬夏。堪笑市朝儿，炎凉争代谢。
望远音书绝，临川意绪长。殷勤眼前水，千里到河阳。
出入黄牛峡，江声书夜腾。猿啼愁不住，何日下彝陵。
客瞄千万端，攻吁愁不出。谁能事低首，挥杯送白日。
高楼坠绿珠，恶客碎珊瑚。未抵春寒夜，贫翁丧故襦。
店歇疑为旅，溪行当出郊。莓苔依断蓼，翡翠上寒梢。
诗成啸诺余，谋出壶觞暇。却整进贤冠，麒麟要图画。
似妒梅花早，同时斗雪肤。新年三二月，还解再开无。
老翁分社酒，匕箸小孩提。黄犊今堪驾，明年学把犂。
兖鷩毳杀元，君尊十二旒。璪取玉以文，五采宗成周。
居人晏犹眠，行子夕未宿。此心从何生，却道力不足。
徵在生夫子，摩耶育释迦。人人衣逢掖，个个着袈裟。
来亦无所从，去亦无所至。来去既一如，春风满天地。
迢迢万里馀，绝域谁慰怀。我圃日苍翠，回首望两崖。
竹篱如鸡栖，茅屋类蜗壳。静几默如禅，往来人不觉。
沙漠有烽起，上林无雁来。可怜汉飞将，虚筑望乡台。
绿鬓久垂雪，壮心今已灰。翩然归旧隐，端似再生来。
积雨添泉脉，寒来送两山。南风北窗下，午梦听潺湲。
两仪坤载厚，四海母仪深。愿上菖花酒，年年圣子心。
玉堂亦茅舍，未易得痚亲。且亲轻相可，梅非多可人。
山鸟戛曙烟，扶桑挂初日。岩栖学仙侣，应试餐霞术。
桃花烂熳红，灵云眼中血。不是断肠人，此恨向谁说。
人各有所好，物固无常宜。谁谓尔能舞，不如闲立时。
莽莽蒿莱下，纷纷狡兔迷。枯枝坐守者，若个是忘归。
慧远无此冠，修静无此巾。此巾要亦有，无此洒酒人。
山寺闻晨钟，深省静中发。展转睡不成，推窗看明月。
马舞睨禄山，猴朝识朱温。人岂不若兽，变故辄负恩。
怅彼荆榛合，欣公杖履开。倘非人隐异，何许笛飞来。
风劲角弓鸣，将军猎渭城。草枯鹰眼疾，雪尽马蹄轻。
忽去忽吴卒，深逃安汉公。翻身天地外，脱屣市朝中。
辞少不尽意，辞多还尽纸。纸尽意无穷，相思似流水。
冬夏勤温情，晨昏洁膳羞。堂中人不老，庭下草忘忧。
歌者歌未绝，愁人愁转增。空把琅玕枝，强挑无心灯。
瓦木明丹垩，初期镇此方。石梁今欲圮，尤益富蛮商。
七里香风远，山礬满路开。野生人所贱，移动却难栽。
涤砚欲其洁，磨镜欲其明。愿君试思之，与己孰重轻？
日过千万家，一家非所依。不及行尘影，犹随马蹄归。
食出野田美，酒临远水倾。东流若未尽，应见别离情。
曾箴王太尉，亦讽寇莱公。无端两丞相，有愧一山翁。
出塞男儿勇，还乡女子身。尚能吞北虏，断不慕西邻。
若为从官好，不异在家贫。忍以恶消息，而令戚我亲。
酒尽君莫沽，壶倾我当发。城市多嚣尘，还山弄明月。
一口吸西江，通身不隐藏。圣凡不到处，顶上放祥光。
赵州吃茶去，毒蛇横古路。踏著乃知非，佛也不堪做。
一水泻寒玉，数峰罗翠屏。渔樵自来往，不悟落丹青。
未见垂云沜，其如归兴何。路穷双足热，为我洗磐陀。
百战得功名，天兵意气生。三边永不战，此是我皇英。
回环拥冈峦，澶漫分林坞。纵目以怡情，信美疑吾土。
纤手折芙蕖，花洒罗衫湿。女伴唤回船，前溪风浪急。
正心谨独时，笃实惟精一。克念雨不欺，充然四端立。
万事以诚立，不诚心不专。诚心非铁石，铁石被诚穿。
卖菜犹求益，栽桃不厌多。小园两三树，冷淡柰春何。
贫知藜糁美，渴爱粟浆酸。食少从奴去，人稀苦屋宽。
麴尘轻抱蕊，宫缬巧妆丛。青女由来妬，凭君浅作红。
点点飞来雁，空中若有音。诗翁正牢落，识汝别离心。
为爱清秋月，徘徊步水滨。夜归惊犬吠，错认是生人。
西候情何极，南冠怨有馀。梁王虽好事，不察狱中书。
金梭抛翠丝，东风弄晴画。求有不须鸣，绿窗人倦绣。
拂匣收珠佩，回灯拭薄妆。莫嫌春夜短，匹似楚襄王。
似腻还成爽，才凝又欲飘。玉来盘底碎，雪到口边销。
日暮田家远，山中勿久淹。归人须早去，稚子望陶潜。
六月调神曲，正朝汲美泉。从来作春酒，未省不经年。
五里乔松径，千年古道场。泉声与岚影，收拾入僧房。
别路云初起，离亭叶正飞。所嗟人异雁，不作一行归。
艮上戒舌驷，震初羞指鼋。细观颐内外，口是祸之门。
日暮片帆落，江村如有情。独对沙上月，满船人睡声。
桃李傍檐楹，无人赏春华。时情重不见，却忆菖蒲花。
百舌在墙廉，其子在墙阴。他年汝哺儿，方识父母心。
荷叶迎风听，荷花过雨看。移床桥上坐，堕我镜中寒。
恨唱歌声咽，愁翻舞袖迟。西陵日欲暮，是妾断肠时。
帷飘白玉堂，簟卷碧牙床。楚女当时意，萧萧发彩凉。
坳中一池墨，腕中百斛力。洒作五十诗，千年照泉石。
问我何厨传，珍鲜满故园。笋方青剥指，茄欲紫垂拳。
铜史供新历，壶天报早春。桃花开阆苑，柳色动瑶津。
大海波涛涌，千江水逆流。龙王宫殿裹，不见一人游。
筑馆如萧史，专城似买臣。不知身是幻，错认梦为真。
临水耫芙蓉，一花还两影。上倚夕阳斜，下浸秋波冷。
梦月佳辰近，端阳令节新。何须缠彩缕，金母自千春。
青青树中草，托根非不危。草生树却死，荣枯君可知。
乾坤有精物，至宝无文章。雕琢为世器，真性一朝伤。
仁矣文皇诏，悲哉少女书。至今民受赐，非但活淳于。
几转到青山，数重度流水。秦人入云去，知向桃源里。
一种黄州月，曹苏善恶几。吾矶连月钓，此月是邪非。
蜀地寒犹暖，正朝发早梅。偏惊万里客，已复一年来。
蔼蔼溪流慢，梢梢岸筱长。穿沙碧簳净，落水紫苞香。
老者得其养，幼者得其仰。劳者得其饷，死者得其葬。
事亲良不易，战战复兢兢。学得如夫子，犹言丘未能。
佛语心为宗，无门无法门。个里全身入，别是一乾坤。
春江愁送君，蕙草生氤氲。醉后不能语，乡山雨雰雰。
万籁夜俱寂，蒲团清可禅。林疏窗过月，岩远竹通泉。
冠以新故爱，履以弊故捐。锱铢在人手，吾衡亦徒悬。
喜晴弹玉指，林下见幽人。楚楚湘灵样，肌肤不染尘。
万牛挽不回，轮槌击不破。者样顽石头，世间无两个。
肉食嘲三九，终怜气韵清。一畦春雨足，翠发剪还生。
白云苍梧来，氛氲万里色。闻君太平世，栖泊灵台侧。
红裙族雕筵，一醉当鲸吸。使君若问余，为道贫彻骨。
绿英满香砌，两两鸳鸯小。但娱春日长，不管秋风早。
南山竹机笛，北山桐可琴。得如听松风，中有太古音。
回首乌啼夜，伤心月满楼。真成花命薄，不及柳风流。
膏粱道之贼，资财人所奴。不如贫而乐，客至菜一厨。
镜凹照人瘦，镜凸照人肥。不如打破镜，还我旧面皮。
老死已无日，功名犹自期。清笳太行路，何日出王师？
当处即瞿昙，骨董两头提。头长三尺二，身著七斤衫。
元佑几阅岁，诸公一无遗。吾舅典型在，神明力扶持。
童作夫人纺，藏钱百万多。不知三箧内，还记旧书麽。
子心月其明，子术星之数。为月诘众星，不知何以故。
香炉宿火灭，兰灯宵影微。秋斋独卧病，谁与覆寒衣。
金凤凉夜深，吹我萧萧发。起折丹桂枝，惊落花上月。
叠浪与云急，翠兰和意香。风流化为雨，日暮下巫阳。
狗子无佛性，全提摩竭令。才拟犯锋鋩，丧却穷性命。
山断开元蝎，龛留大业僧。七年驰便路，三蹑石梯层。
幽谷竹成阴，悬流着石清。不妨风月夕，来此听琮琤。
出槛亦不翦，从教长旧丛。年年到朱夏，叶叶是清风。
种菊东篱下，悠然寄隐情。不辞频抱翁，他日要餐英。
正观心地时，丝发亦无有。却来观世间，冬後数九九。
野人三四家，桑麻足生意。试与叩柴荆，言辞应有味。
念别三年久，相望一舍间。无人寄消息，风雨暗前山。
修篁君子性，枝蔓谩相妨。一自删除后，侁侁弟子行。
锄草春愈茂，养草秋亦衰。不如两置之，荣悴渠有时。
云蒸昆山液，月浸蓝田英。临风咽沆瀣，满腹珠玑鸣。
既殊出塞声，还非江上听。夜吹送悠扬，高楼月方迥。
茅屋拥红炉，聊在山中宿。枉却几上灯，无书供夜读。
人惊此路险，我爱山前深。犹恐佳趣尽，欲行且沉吟。
连理庭中木，丛生坐侧芝。未尝闻孝感，一一有兹奇。
香气传空满，妆花映薄红。歌声天仗外，舞态御楼中。
野寺薜萝晚，官渠杨柳春。归心已无限，更送洞庭人。
都将千石危，化作一林雪。尽日无别香，五月何曾热。
圣人称水哉，昼夜流不息。东坡如万斛，南华只五石。
溪凉鱼发发，山静鸟飞飞。草笠儿驱犊，荆钗女浣衣。
春花苦无阴，况与花俱秀。好在月明中，仰攀仍落嗅。
缫得新丝白，将来织素缣。自惭非锦绮，尚被舞人嫌。
婴啼闻木枝，羝乳见茅茹。何如百年身，反尔无根据。
久雨初收霁，开窗动我情。野花含宿泪，山鹊弄新声。
惠州是生缘，嘉州是得遇。漳州走落水，潭州没去处。
结宇题三藏，焚香老一峰。云间独坐卧，只是对山松。
男儿生世间，居然成瀋落。鸾凤有铩翮，虹霓就撑握。
礼称亲未葬，丧服不除焉。食麦断盐味，悲哉四十年。
满酌劝童仆，好随郎马蹄。春风慎行李，莫上白铜鞮。
引蔓出云树，垂纶覆巢鹤。幽人对酒时，苔上闲花落。
尝闻凤栖梧，梧老凤未栖。今我昌伫立，不知月东西。
益愧千金少，情将一饭殊。恨无泉客泪，尽泣感恩珠。
莫讶东风早，元从太极来。腊寒犹半月，花已满头开。
朝菌荣非速，一念无延促。超过数量心，智宝非荆玉。
忆父去旱语，尔来七十秋。终焉不忍冠，洒泪望秦州。
俱以文章显，无惭孝谨称。弟兄同一集，华萼著嘉名。
饥鹰健搏兔，馋鹭勤捕鱼。各为口腹累，不闻有驺虞。
萤火飏莲丛，水凉多夜风。离人将落叶，俱在一船中。
春服初裁绮，寒衣始卸绒。花宿全慵蝶，林摇半暖风。
昔逋才两句，共不用文章。援笔人皆是，写来当甚强。
平处须忘险，危时好计安。兴亡关一著，慎勿等閒看。
家风本韦布，生事但渔樵。惯就下乡食，莫烦东阁招。
为治固有术，公卧有人立。直须紧闭关，勿使庞公人。
矫矫不可羁，一节足千古。桃李闹漫山，岁寒谁汝数。
谈禅皆是病，参请不须忙。且看诸尊宿，相传甚药方。
暗归草堂静，半入花园去。有时载酒来，不与清风遇。
待诏久公车，囊装半已虚。难文虽雅丽，未得似相如。
华亭有珍禽，毛丰而骨细。他日上隋渠，为我致清唳。
东风开绣帘，且向花梢立。主人忘旧交，万花空损心。
门阑曳裾客，皆自许人豪。今日宸廷下，谁知北郭骚。
太史颁时令，农家候土牛。青林自花发，黄屋为民忧。
南津赵佗石，云是昔人舟。长忙精卫志，不碍长江流。
直上云峰表，云间谒洞天。自惭无善政，来此乞丰年。
共喜免竛竮，超越生死名。将虚却作实，以平报不平。
孝经虽始教，何但习於初。欲得如儿愿，常常诵此书。
秋水自然碧，秋花何意红。乾坤摇落恨，只是为西风。
细染曲尘英，稀着鹅黄蘥。虽无蜡梅香，风味绝相似。
尝闻宓妃袜，渡水欲生尘。好借常娥著，清秋踏月轮。
水源穷不尽，垢腻生春袜。未敢辄揭流，且向幽亭歇。
峭石状危屏，截断诸峰青。白云触不飞，仙掌空遗名。
晓晴林鹊喜，昼暖蜜蜂喧。我老诗情尽，逢春亦一言。
南北与东西，溪光仍树色。人间无热轩，物外清凉国。
云深行俗迷，但逐樵夫去。遥闻难犬声，人家在何处。
晋后千百年，兹殿俨如昔。梵宇若皆然，应须省民力。
轻圆兀其颠，不受暑雨厄。时将篷外挂，旋转卷七泽。
中庭可明月，况此方扬辉。霏谭隔千里，使我几忘归。
白乌衡烟云，山僧渡水来。竹篱茅舍外，忽见野梅开。
歌子秋风叠，诵子明月篇。信有习鉴齿，胜读书十年。
雨细方梅夏，风高已麦秋。应怜百花尽，绿叶暗红榴。
含情笑不言，政是多情处。参得个中禅，此事尝分付。
独坐千峰下，偶马起徘徊。有谁相共笑，遥见隔溪梅。
穹壤有时敝，娥名万古垂。直从彤管笔，便到色丝碑。
玄琰俱年少，能摧百万师。如何桓幼子，轻议谢家儿。
山人居白鹿，书洞有遗迹。为世作星凤，真堪慰泉石。
拍岸鱼遗子，排檐燕引雏。有生俱有欲，情爱岂其无。
谁从五竺国，分得一枝来。秀出重楼外，专除世上埃。
降生月氏国，名鸠摩罗多。宿乘尊者记，不二阿弥陀。
自笑如穷鬼，相从不记年。每烦诗饯送，不止办车船。
客傅涅须法，老子付一笑。借令白再玄，能令年再少。
独坐闲无事，烧香赋小诗。可怜清夜雨，及此种花时。
山中何所有，岭上多白云。祇可自怡悦，不堪持赠君。
寒里一枝春，白间千点黄。道人不好色，行处若为香。
乱山草斜出，危冈竹倒悬。人家春树里，山色夕阳边。
欲明三界主，莫信邪师语。说有有无时，道在未相许。
落尽万株红，无人解系风。今朝芳径里，惆怅锦机空。
悲哉不善人，禀此凶戾德。非唯败人家，又能败人国。
狂风利剑戟，火龙困屠宰。莫起落红愁，生意浩云海。
道泰时还泰，时来命不来。何当离城市，高卧博山隈。
萦渟澹不流，金碧如可拾。迎晨含素华，独往事朝汲。
数目相望极，须知意思迷。梦魂不怕险，飞过大江西。
野雀空城饥，交交复飞飞。勿怪官仓粟，官仓无空时。
此水连泾水，双珠血满川。青牛将赤虎，还号太平年。
直干解新箨，低枝蔽旧丛。芟繁留嫩绿，引月更添风。
露涤铅粉节，风摇青玉枝。依依似君子，无地不相宜。
百年风雨过，达者齐殇彭。嗟我反不如，其下不及情。
争开不待叶，密缀欲无条。傍沼人窥监，惊鱼水溅桥。
凿破苍苔地，偷他一片天。白云生镜里，明月落阶前。
君恩华老境，庆事接新春。门户严呵禁，神应护吉人。
人生孰非梦，梦里见庐山。若了元无梦，何曾有往还。
一朝入紫宫，万古遗芳尘。至今溪边花，不敢娇青春。
履度如履冰，犹恐有不及。毫厘傥不念，放去如决拾。
游戏一橘中，自谓有足乐。何如在商山，笑傲视寥廊。
渺渺江陵道，相思远不知。近来文卷里，半是忆君诗。
朝朝麝煤脱，霭霭云雾昏。幽深不数尺，中有蛟龙蹲。
已被月知处，斩新风到来。无人伴幽境，多取木兰栽。
堂堂淮阴侯，夫岂哙等伍？放翁评此本，可作兰亭祖。
路到龙楼处，阴森觉有灵。山腰过云黑，石眼出泉腥。
天下伤心处，劳劳送客亭。春风知别苦，不遣柳条青。
有风地鸣籁，无风石抱云。上人如宴坐，不可堕声闻。
超绝柳州句，粗疏郑谷诗。扁舟钓台下，曾见雪初时。
群山关设险，高屋照多阴。晴岚度丘壑，疏翠上衣襟。
饮露身何洁，吟风韵更长。斜阳千万树，无处避螳螂。
身是假皇帝，国由内太师。伪朝旧宫殿，历历有遗基。
杏粥因怀旧，榆羹岂为春。凭将禁火事，说与乞墦人。
溪光摇玉璧，云影漏金盘。谁此伴高兴，画桥凭曲栏。
惨惨高槐落，凄凄馀菊寒。粉墙多记墨，聊为拂尘看。
何处芳草多，相呼向深坞。竹外立寒枝，山南又春雨。
旧岁即新岁，新年即旧年。要知新岁岁，元是旧年年。
不曾出门去，庄上吃油糍。庄主归相谢，侍者不得知。
荻箔争收茧，瓢轮斗卷丝。未充身上着，先卖给朝饥。
西山入拄颊，终带板绶累。悠悠轩中人，心闲得真趣。
神都旬浃住，大面欠穷探。未尽山中趣，重来赋蔚蓝。
甚惜光阴去，其如耄老何。丁宁小儿女，不必看乡傩。
何处新春好，深山处士家。风光先著柳，日色款催花。
释梵龙天众，憍己加敬重。悟佛了无生，悟与含灵共。
舍俗还将母，禅关晦迹深。共呼担板汉，谁识织蒲心。
惨澹芜城暮，萧疏野树寒。登山不惮远，反恐下山难。
去寺犹一里，隔林闻不声。安知客乘兴，山下远相迎。
白云今不去，惆怅昔人非。叶落风前响，犹疑踏雪归。
相君有妙理，芳醪正所应。红妆艳绮席，翠幕张华灯。
重锦褰妆幕，轻罗换舞衣。钗头双燕子，先向社前飞。
底事能令妾，为君死不辞。不思君遣客，报妾父雠时。
潭水清见底，老僧来唤鱼。与渠同法食，持钵施斋余。
岁去愁终在，春还命不来。长吁问丞相，东阁几时开。
白发千茎雪，寒窗懒著书。最怜吟苜蓿，不及向桑榆。
春风满庭除，琴瑟亦静好。翁中有欢伯，相祝以偕老。
地行臣耄矣，稽首告天公。藉草千场醉，留花十日红。
度岭汗如濯，渴尘生客心。清泉随念应，乞与涤烦襟。
木末芙蓉语，当时不谓真。今来木末见，愁杀拟骚人。
良人昨日去，明月又不圆。别时各有泪，零落青楼前。
溪山可图画，风物忆吾乡。渔艇鸥鹜乱，茅茨菱芡香。
把个里捞波，做尽穷伎俩。推出酒台盘，至今收不上。
屏幛尽通彻，萧然尘土空。不畏赵盾日，知有楚王风。
吕梁观已远，沂水浴应难。却倚亭前柳，时时照影寒。
传书报刘尹，何事忆陶家。若为篱边菊，山中有此花。
飞鹭落凫渚，山花灿如绣。爱闲人不来，柴门掩春昼。
画合围香裹，明窗宴坐中。兵符不须篆，丹转药炉红。
打荷看急雨，吞月任行云。夜半蚊雷起，西风为解纷。
怨莺新语涩，双蝶斗飞高。作个名春恨，浮生百倍劳。
虎啸风生壑，龙藏气吐云。草庐勿高卧，天地正絪縜。
父老怀遗爱，谁传肘后方。药囊同日葬，空忆紫元香。
南海春天外，只应学水仙。自伤迟暮眼，为我一潸然。
解语非干舌，能言不是聋。碧班班碧剥，当滴帝都丁。
一夕九起嗟，梦短不到家。两度长安陌，空将泪见花。
出深无横吏，客至气和平。野寺鸣钟罢，安眠到五更。
读书无见处，与不读书同。勿谓儿年小，能知孝与忠。
单棹横疏雨，江滩秋泊时。花留身住越，月递梦还秦。
明府命世才，宇量特闳远。为名江上亭，拈出句中眼。
正说知见时，知见即是心。当心即知见，知见即如今。
本源无风波，真界绝涯畛。木人步月归，转侧功勋尽。
博浪挥椎处，惓惓报国仇。如何销印事，独不为韩谋。
人间五十年，自笑晚乃悟。归来写苔纸，老惫无杰句。
藁砧不可期，莲子空相托。欲寄一封书，惟愁被姑觉。
洞天人远矣，琳馆有遗踪。愿弃人间事，优游慕赤松。
爱之能勿劳，忠焉能勿诲。彼有不受者，善意翻成累。
圣经非拒父，古谊有传贤。据以兵求胜，彊能智自全。
风光山郡少，来看广陵春。残花犹待客，莫问意中人。
野渡人归处，纵横八九家。晚来寒力健，风飍酒帘斜。
南溪有仙涧，咫尺非人间。泠泠松风下，日暮空苍山。
蔼蔼青衿子，来修谒庙仪。怜他眉宇秀，中有起家儿。
夏园甘果熟，日觉树林稀。休笑道傍李，无人摘自肥。
义写非台镜，廓照圆融净。当头底是谁，不识方称定。
只为贪趙鲤，还应爱碧流。风来花落饵，云破月沈钩。
月色幸自好，元无半点云。移床来一看，云月两昏昏。
人间几桃李，漫漫化泥尘。不恨收功晚，新年第一春。
宝殿名康寿，皇心在祝延。愿从重五日，更阅万千年。
岂是无仙骨，平生百念轻。但存方寸地，吾不计前程。
凌霄何自名，缘木与俱生。底事因蓬附，故为亦蔓荣。
挹君如玉雪，未易得亲疏。何日深山里，同灯共读书。
莫以真留妾，从他理管弦。容华难久驻，知得几多年。
剔开金殿锁，撞动玉楼钟。泣露千般草，吟风一样松。
庄严圣王子，僧回号难提。弃国避世荣，便入三摩底。
古寺残僧少，孤村碧树围。明朝山下路，愁绝望烟归。
深居白云穴，静注赤松经。往往龙潭上，焚香礼斗星。
插屋数竿网，穿篱几尺船。水乡菱芡足，不著免租钱。
维汉南有箕，垂象列三辰。长司簸扬职，糠秕居前尘。
丈夫未得意，行行且低眉。素琴弹复弹，会有知音知。
杨岐一头驴，只有三只脚。潘阆倒骑归，攧杀黄幡绰。
江边出相送，君去我当返。徘徊未忍还，孤帆夕阳远。
日常供鲤鱠，旦辄汲江流。儿溺方游学，妻还感遗羞。
谷鸟鸣声滑，山云变态新。清渠不没胫，亦有浣纱人。
圣德临尊极，民心戴至仁。喜逢重午节，共祝万年春。
骅骝事天子，龙怒拔老湫。鼓枻视青昮，烈风无时休。
种葵如种麦，隔岁已下子。仅成一干花，浪备四时气。
十访九不见，甚于菖蒲花。可怜云中月，今夜堕我家。
打破黑漆桶，十方空索索。不受灵山记，安居大圆觉。
村鸡已报晨，晓月渐无色。行人马上去，残灯照空驿。
幽人惜春暮，潭上折芳草。佳期何时还，欲寄千里道。
卖薪图养母，何许得貂蝉。知在采薪处，庸非吉兆然。
禽不通人情，唯知春已暮。亦或叫提壶，亦或叫归去。
皂鵰狞觜爪，飞走披肝脑。不知游猎儿，必尔韝上老。
浪息定何时，龙门到恐迟。轻舟不敢渡，空立望旌旗。
千金募战士，万里筑长城。何时青冢月，却照汉家营？
马嘶白日暮，剑鸣秋气来。我心浩无际，河上空徘徊。
先生人中豪，志不肯司马。一曲广陵散，绝世不可写。
逐鹿心虽壮，乘骓势已穷。终全盖世气，绝意走江东。
西风凉萧萧，雁过秋空高。时有岩桂发，落叶飞长皋。
桂楫方东泛，荷衣已出尘。曲江寻相业，犹是姓张人。
行吟洞庭句，不见洞庭人。尽日碧江梦，江南红树春。
久喜房廊接，今成道路赊。明朝回首处，此地是天涯。
置琴曲几上，慵坐但含情。何烦故挥弄，风弦自有声。
所忧目力尽，未问两足酸。云峰三十六，一一皆可观。
水行天地间，万派出一指。胡为穿石来，要洗巢由耳。
岭上双流水，犹知会合时。行人过於此，那得不相思。
碧云玉搔头，对景山月皎。霜静在更深，风香我先晓。
青灯人语寂，池塘响蛙哈。孤坐如老禅，门开风自阖。
青鵳噉雀雏，饫饱侮鸢乌。不知皂鵰力，拏杀北城狐。
巧解逢人笑，还能乱蝶飞。清风时入户，几片落新衣。
穿烟泉潺湲，触竹犊觳觫。荒篁香墙匡，熟鹿伏屋曲。
鱼服俄离网，龙泉忽缺鋩。却将江左业，分付紫髯郎。
戴胜飞晴野，凌澌下浊河。春风楼上望，谁见泪痕多。
小雨洗红叶，青山舒白云。秋风有奇处，我友得平分。
故园归未得，此日意何伤。独坐水边草，水流春日长。
稍觉香熏鼻，还思酒人唇。盈缸止三斗，可拨瓮头春。
静非山里住，闹即攎何之。缘识归空寂，生前旧亦知。
清浅白石滩，绿蒲向堪把。家住水东西，浣纱明月下。
三月寒食时，日色浓于酒。落尽墙头花，莺声隔原柳。
朝日城南路，旌旗照绿无。使君何处去，桑下觅罗敷。
密勿千龄旦，生平三命恭。承家男得凤，择婿女乘龙。
贤矣两家臣，存孤极苦辛。后来有曹马，亦是受遗人。
出利祛烦恼，红尘拂道衣。悟来持一念，尊大默玄机。
怀州牛吃禾，益州马复胀。天下觅医人，灸猪左膊上。
天不雨霜雪，朝曦与暮霞。江梅呈腊蕊，岩桂又冬花。
轻舸迎上客，悠悠湖上来。当轩对尊酒，四面芙蓉开。
万事醉如泥，昔贤有名言。闭门五十载，真须石为樽。
拂石坐小桥，临流俯清泚。松声与禽声，可以醒吾耳。
要作山中宿，怅无林下期。摩挱鲁公字，咀嚼豫章诗。
一再荒林雪，全身掩薜萝。直饶埋没得，争柰鼻头何。
方看竹马戏，已作薤露歌。哀哉天丧予，老泪如倾河。
使君得佳句，简存如猗好。著之岩石中，千古不可磨。
不枝惟叶茂，无幹信中空。所以免摧折，为依君子风。
记得荷香里，蛾眉唱采莲。千年龟欲总，不见叶田田。
牵舟四日程，屈曲萦山转。行行问居人，始知犹近县。
白发匆匆色，青山草草心。远公仍下世，从此别东林。
古苔矶上立，钓为月明垂。夜半清歌起，无鱼钓得诗。
钟鼓声喧喧，鸟誉闹中庭。圆通门不钥，眉毛落又生。
开窗种修竹，鉴石搆方池。良夜月来此，劳生几个知。
三空一不空，悟入势孤雄。得道加殊称，超天自在公。
乡以孝廉举，仙为孝道宗。谓予方不信，君请问兰公。
游鱼川上乐，映藻复依蒲。须防裁密纲，莫独畏鹈鹕。
去若丘山重，来如一羽轻。去来无别路，倾盖白头新。
香黍筒为棕，灵苗艾作人。芳音邈已远，节物自常新。
谨毋昧方寸，是处有神明。夜半为亲祷，空中弹指声。
岁穷压霜雪，春至喜风露。一枝蜡花梅，清香美无度。
常日区中暇，时闻象外言。曹溪有宗旨，一为勘心源。
所当约於已，岂忍俭其先。道立南阳表，人呼原氏阡。
老桧真百尺，疏竹疑千亩。纷纷霰雪中，见此岁寒友。
春鸡渐生溜，演漾回舟小。沙禽独避人，飞去青林杪。
松风生晚凉，坐久市声歇。客去行独吟，踏石碎明月。
胸中万卷书，一字用不著。归休始太息，竟是为农乐。
星拆台衡地，斯文去矣休。湖光与天远，屈注沧江流。
地高风易作，天漏雨偏多。访橘苏仙井，看碑义帝坡。
善舞几当场，妖姿呈窈窕。当场人自迷，郭郎未容笑。
平野人归后，孤城日落时。西风闻一笛，惆怅忆桓伊。
俗子令眼白，瑞峰令眼青。白移听两榻，且上倚云亭。
礼者人之门，节文自中根。所主一以敬，出入无不存。
夫出随羔雁，妻忧往不还。别诗真善谑，帝笑放归山。
大暑流金石，寒风结冻云。梅花香度远，自有一枝春。
畏途随长江，万里沧茫水。游子去日长，壮心不肯已。
甚疑牡丹业，但病皮骨老。不宜入水看，只可隔水眺。
一生心下事，皆可对人言。独有这些子，难为世俗论。
才脱锦衣绷，童颜娇可诧。只恐妆鬼时，爱之还又怕。
门外春将半，闲花处处开。山童曾折后，幽鸟不衔来。
残暑无多日，幽居近小江。酒醒中夜起，松月入山窗。
节腹羞浮食，徐行畏疾颠。仙须有癯相，贵亦出长年。
春催金谷晓，一望百花齐。不作辽西梦，从渠著意啼。
一云山万重，天地混不分。须臾风浪恶，舟楫泊江濆。
苏武节旌尽，李陵音信稀。花当陇上发，人向陇头归。
因游樵子径，底事因缘定。不唱葛藤歌，打个直截令。
日暮霜风急，羽翮转难任。为有传书意，翩翩入上林。
草草治杯盘，三更月露寒。茆檐虽隐翳，终胜客中看。
晴气熏樱蕊，丰蒙雪满林。请君三斗酒，醉卧白罗岑。
繁红层若云，密绿叠如浪。青帝不寻春，满园开步障。
已断鹰隼猜，仍叨主人惠。皎洁静天姿，双栖莫相忌。
不傅右军字，且留房相池。新雏黄似酒，把酒看群嬉。
陟屺寺南山，曾陪半日闲。春来梦携手，宛在白云间。
补之敕谥村，简斋致公辅。未必画惭诗，只为遇不遇。
寒溜日涓涓，索纡小槛前。不知明月下，谁与弄潺湲。
千里长淮北，东风破雪寒。此行休问路，蓦直到长安。
星落胡王死，河窍汉使归。雪山经夏冷，天马入秋肥。
花开已堪镜，半绿卷如杯。谁为回风力，清香满面来。
云门透法身，分明语露亲。移步登山顶，峰高与月邻。
腊尽春犹客，春来病转多。孤樽洗块祑，万事付无何。
种柳护吾庐，无妨隐者居。绿酬一樽酒，青映五车书。
千年古貌多，八月秋涛晚。偶被主人留，那知来近远。
山南乌鹊窠，山北金骆驼。镰柯不凿孔，斧子不施柯。
门前石塔子，八白与九紫。方道既分明，免被巡官使。
黯黯雨云晦，駸駸车马繁。唯忧不及见，及见反无言。
易开终始口，会理休分剖。照镜失却头，引惹波波走。
小瓶防砚渴，埏埴自良工。怀抱清谁儿，聊凭一滴通。
寒鸡误客行，踯躅犯霜露。冰冻不生潮，娥江夜难渡。
椒椒充佩帏，孤芳处幽绝。当年老虬枝，岂为风雨折。
腊月火烧山，毫发不相瞒。佛手遮不得，人心似等闲。
惜齿埋之土，何曾愿世知。终为交趾献，亦被普贤骑。
贤哉颜氏子，陋巷独幽居。箪食与瓢饮，萧然乐有余。
云门透法身，法身何许人。雁回沙塞北，鹦鹉慕西秦。
日日日东上，日日日西沉。无为无事者，子细好推寻。
未曾移定时，前脚让后脚。只这一步子，谁人蹈得著。
云物阴寂历，竹木寒青苍。水冷鹭鸶立，烟月愁昏黄。
白足礼江沙，七星在云表。洗心无一尘，缺月西南晓。
桓桓陈将军，东屯大江北。化作虎与豺，楚星南天黑。
方穿新砚众，寸眼旧岩稀。难倩宫娥捧，堪搘织女机。
了知起灭意，决定生死根。不复随缘转，是名不动尊。
及见希夷迹，又见希夷真。始知今与古，天下长有人。
布衾生凄寒，夜夜梦归去。心恐秋风深，摧残紫荆树。
缟带横秋匣，寒流烟暮堂。风尘如未息，持此奉君王。
园中莫种树，种树四时愁。独睡南床月，今秋似去秋。
胡蝶梦中意，杜鹃声外愁。问春春不语，柳絮暗汀洲。
虚斋留御榻，小径近层岩。再拜观奎画，浑疑侍玉阶。
好闲早成性，果此谐宿诺。今日漆园游，还同庄叟乐。
何以嗣先烈，匪论达与穷。永惟正大体，不远日用中。
剪采宜春胜，泥金祝寿幡。雪梅同雪鬓，相对两凌寒。
短羽已褵褷，弱胫方屴岌。母也向何处，开口犹仰食。
谩言同一嗜，世尽爱梅人。亦有行歌者，腰镰采作薪。
陇头人未来，江南春几许。惆怅玉笛声，吹落胭脂雨。
曹刘孙三人，兴国体相惟。虽然小有才，何复语命世。
红芳宵露清，翠节晓霜犯。雨后晒残日，秋容满庭楹。
似有人推背，相传果是非。请君看秘记，若个泄天机。
春去休惊晚，夏来还喜初。残芳虽有在，得以绿阴无。
明月何时掇，秋风几日还。若教人不热，敢怨我长闲。
面作天地玄，鼻有雁门紫。既无左达承，何劳罔谈彼。
劈人排孟子，通国诮匡章。内省倘不疚，青蝇徒自忙。
病卧愁花落，春深怨夜长。镜明羞短发，窗净惜残香。
九华并六角，流传名不同。无如慰黎庶，为我扬仁风。
易道已南矣，清风今尚寒。山人空再拜，不识汉衣冠。
尽日芳菲园，不见芳菲好。茂草与斜阳，脈脈情多少。
已是登临晚，长须爱惜春。终当捐世事，来往卧云人。
天风开瘴烟，独立山椒雪。神人藐姑射，相对成二绝。
枝分清浅流，纵横贯城市。还如恩在人，润泽无终既。
宝篆烟轻绕，瑶台日正中。等闲调玉瑟，聊助舜琴风。
含烟一株柳，拂地摇风久。佳人不忍折，怅望回纤手。
绿阴最深处，楼阁出林杪。江阔野桥间，目断行人少。
从这裹流出，滔滔无尽日。巨浪涌千寻，谁知无一滴。
血气有盛衰，理义无损益。理义要常胜，毋为血气役。
荒凉野店绝，迢递人烟远。苍苍古木中，多是隋家苑。
犹使樽前客，常怀没后名。好风吹远籁，如有笑歌声。
薰炉驱俗氛，茗碗破尘虑。披襟六月凉，乘此欲归去。
裁得尺锦书，欲寄东飞凫。胫短翅亦短，雌雄恋菰蒲。
清猿啼不住，白水下来新。八月莫为客，夜长愁杀人。
凭虚兮御气，乘风兮驾浮。朝罢兮归来，天边兮月钩。
离忧将岁尽，归望逐春来。庭花如有意，留艳待人开。
怯见诗千首，悭持纸百番。纸多诗剩到，费杀哑儿言。
岫贴晴天阔，舟缘石岸深。遥知作书处，缆袅绿波心。
赫奕蕤宾月，宫庭乐事频。便从端午节，排当过天申。
向令从七国，是自列陪臣。太尉空称赏，非知剧孟人。
进退须恭敬，时时勿敢轻。先生趋拱立，长者后徐行。
先帝升遐日，词臣寓直时。柩前书愿命，笔下定鸿基。
祖龙砺长剑，昔道此南巡。徒挟雄鋩利，湘川奈水神。
石怒不近人，国香尔何有。我以道眼观，无心得相守。
春岩瀑泉响，夜久山已寂。明月净松林，千峰同一色。
清香无物敌，粉叶自成围。白玉珑璁髻，珍珠缨络衣。
旅行虽别路，日暮各思归。欲下今朝泪，知君亦湿衣。
谪仙读书处，零落依长松。世人皆欲杀，头白想飘蓬。
插云千万重，一望不可暂。前岭与後峰，翠色浓复淡。
渺渺阳台去，茫茫鹦鹉洲。干戈迷大别，烟雨瞑南楼。
迦叶金栏外，多少人不会。应以色求我，不妨沦劫背。
飞雾不成雨，幽人懒出豩。落红双雉过，新绿一鹃啼。
居士作层楼，不爱风花雪。待得野云收，只钓溪边月。
风劲萧萧响，露滴个个圆。坐看西山月，浑疑堕我前。
湖里种荷花，湖边种杨柳。何处渡桥人，问是人间否。
莫爱西湖好，涓涓去不回。无情是江水，犹解及时来。
虬龙舞云端，风雨来海上。尚想堂中人，诗成一回向。
解语非干舌，能言不是声。斩新提活句，冬后一阳生。
众水秋风劲，群鸥白雪和。只宜閒坐钓，湖海老烟蓑。
吾心似秋月，碧潭清皎洁。无手堪比伦，教我如何说。
主人不相识，偶坐为林泉。莫谩愁沽酒，囊中自有钱。
阳爻极六位，进退贵因时。德则何忧亢，神而不可知。
门外雨滴声，家和万事成。归来无一物，令人忆镜清。
月入云中去，呼他不出来。明宵教老子，何面更相陪。
江北西风高，江南新酒熟。长笛吹梅花，月色满营屋。
瑞世凤鸣阳，司晨鸡鸣丑。呶呶取人憎，乱蝉合缄口。
惰游不能耕，心媿新舂白。啸傲茅三间，主人终胜客。
端忧更贫病，不分又花时。只说春何好，犹堪入小诗。
明君陈大礼，展币祀圆丘。雅乐声齐发，祥云色正浮。
阴壑留残雪，林虹带晚霞。孤烟障渔市，不见两三家。
今夕佳风月，身同影守房。藁砧定何处，皮裹铁心肠。
羯尾大如斛，坚车载不起。此以不掉灭，彼此不掉死。
酷爱此君心，常将墨点真。毫端虽在手，难写淡精神。
人死随前业，升沉六道殊。如何纯祭祀，须道世人愚。
寻牛须访迹，学道访无心。迹在牛还在，无心道易寻。
风清宴瑶池，正拥万姬醉。忽有青衫人，穿仗献封事。
功名不垂世，富贵但堪伤。底事杜陵老，时时矜省郎？
腰石确坊舂，不识一丁字。无树亦无台，犹传钵袋子。
住山身已老，世事任乖张。年来无侍者，客到自烧香。
细玩文王卦，如何法地方。田从一井起，乡遂及要荒。
人生朝阳露，物变水上波。茫茫宇宙閒，如此道义何。
气至风条达，阳升土坟盈。芸芸生物遂，两两泰阶平。
猿啼不窥窗，牛驯常露地。伏虎与降龙，此理元无二。
鸣驺入远树，飞盖渡长桥。水阔鹭双起，波明鱼自跳。
镜湖中有月，处士后无人。荻笋抽高节，鲈鱼跃老鳞。
垂垂生井上，游子休整冠。道旁徒自苦，青眼谁能看。
刺齿搜新句，濡毫写短笺。读来疏脱少，欢喜不成眠。
奴挈军持去，丁宁费耳提。汝宁缓化坞，吾欲救蔬畦。
烟开容花密，霜重放丛斜。插著星星畔，潜郎称晚花。
古文不可卖，未觉卖药非。侵晨荷锄往，暮得芝术归。
墙角老槎牙，槎牙阅岁华。谁知杭欲死，解出背时花。
金绳界宝地，珍木荫瑶池。云间妙音奏，天际法蠡吹。
半菽一瓢饮，悬鹑百结衣。萧条鬼不瞰，聊可与同归。
大贤本孤立，有时起丝纶。伯父自天禀，元功载生人。
神龙谢子车，子能未足多。上润虽已然，下竭将奈何。
萱长宜男草，榴开结了花。欢声喧令节，庆事属天家。
苏秦鞭疋马，六国饱风烟。累累悬肘下，郭外惭无田。
九日重阳节，渊明采菊时。黄花到处有，何止在东篱。
出门日已晚，棹短路何长。赖有风相送，荷花十里香。
韩子不肯佛，饶操苦出家。何如妙净老，紫橐碧莲花。
劲节生宫苑，虚心奉豫游。自然名价重，不羡渭川侯。
日高霞散彩，松老鹤巢枝。坏壁诗犹在，纱笼何用之。
寂寞真龙去，雩坛血不乾。世情多冷暖，对此鼻辛酸。
殿阁无为日，朝廷有道时。椒淳重酝酒，花发万年枝。
村獠席地睡，咍噎唤不知。老夫将北面，渠莫是希夷。
事有俄顷间，遗臭及万代。吾观於期人，不过一字爱。
平野有千里，居人无一家。甲兵年正少，日久戍天涯。
天嫌物兼美，而使密云藏。已向石屏见，何须照席光。
霜露变群物，游子难为情。吾亲隔重泉，奈此风叶声。
此地无驻马，夜中犹走轮。所以路旁草，少于衣上尘。
瑞日浮丹阙，仙云满玉与。更传长命缕，宝历万年馀。
风鸣云外钟，鹤宿千年松。相思杳不见，月出山重重。
汞可点为金，铁可浸为铜。勿使钟官知，一朝比仙童。
三人相对眠，眠中各自梦。觉起偶开门，老树绿不动。
驿树秋风急，关城暮角悲。平生忠愤意，来拜华山祠。
莫叹迢递分，何殊咫尺别。江楼到夜登，还见南台月。
诸方深与浅，都在掌握中。撑天并拄地，随处振宗风。
滩头鸣榔去，偃仰醉霜月。意倦早归来，风波渺愁绝。
一气融万象，大哉造化仁。自耕还自凿，熙熙康衢民。
天下第二道，圣贤无两心。世尊不说说，迦叶不闻闻。
两国争衡际，诸君袖手观。群然着珠履，谁肯捧铜盘。
挺挺霜中节，沉沉日下阴。试裁苍玉管，吹作紫鸾音。
前浮芙蓉翠，后汎石耳云。君欲竟幽讨，绝壁更一扪。
道原自天出，尧以是相传。曰孝悌而已，人人具此天。
轻车何草草，独唱后庭花。玉座谁为主，徒悲张丽华。
日养千花气，风和百和香。君王自仁寿，柏叶更称觞。
庭散纸尾骛，窗聚案头萤。无端循除水，也学夜诵声。
太阳一入地，经天返复返。老学傥能勉，去圣岂云远。
六龙忽蹉跎，川广不可泝。东风吹春水，乾坤莽回互。
晋杰云亡久，嘉名未遽湮。严祠坐遗像，犹解福吴民。
吟诗吟未就，执笔且搜枯。欲写芭蕉上，依前一字无。
金衣数公子，端是贤友生。羽毛元自好，喉舌向来清。
与君青眼客，共有白云心。不向东山去，日令春草深。
清风千古曲，雪涧敲寒玉。谁能继此音，苍梧泣修竹。
寥落古行宫，宫花寂寞红。白头宫女在，闲坐说玄宗。
岁月人间促，烟霞此地多。殷勤竹林寺，能得几回过。
梦里常方梦，谁知觉后思。不知今亦梦，更说梦中时。
分种玄都观，移根出武陵。河阳花满县，曾历避狂秦。
但见白硙硙，香从何处来。广寒异人世，莫是桂花开。
蹉跎岁事空，次第春风起。雪消夕阳平，彻底清江水。
非相即能仁，莫错认金轮。行圆三十二，慈悲普济人。
遥想观涛处，犹意采莲歌。无因关塞叶，共下洞庭波。
挼风夸晚态，垂雨怯春寒。为问题芳意，同谁倚画栏。
孙吴摅将略，申甫翰王家。腐儒要底用，归种东陵瓜。
献颂侈春朝，争期千岁寿。凌寒傲岁时，自与冰霜久。
帝里春无意，归山对物华。即应来日去，九陌踏槐花。
远希大慧无，近笑孤峰絮。多少初地人，争问末后句。
荒田无人耕，耕著有人争。无风荷叶动，决定有鱼行。
三仕宁为喜，一闲当自修。世情今似古，何必谢交游。
百草堪为药，舟行不及收。岸旁萧与艾，从听到寒休。
芦深可藏人，下有扁舟泊。正似洞庭风，日暮孤帆落。
心传静夜钟，意在九霄中。伫听钟声响，为人万劫穷。
夹立朝群玉，浓妆列万笄。中州不敢顿，抛在瘴云西。
外物羁絷人，无退亦无遂。愧彼自由身，朝发夕予至。
访古历荒城，城孤落日鸣。人琴两不见，破月高台倾。
故人留雅曲，今与新人弹。新人听不足，复使後人欢。
稚梅非不佳，颜色终敷腴。惟此老不枯，故能清且舑。
隐隐隔千里，巍巍知几重。平时未能去，梦断一声钟。
海青羽中虎，燕燕能制之。小隙沈大舟，关君不吾欺。
暂入新丰市，犹闻旧酒香。抱琴沽一醉，尽日卧垂杨。
中人持被覆，尚得帝恩深。子职竟何是，终求慰母心。
京师出大黄，浑崙不覆藏。朝生金凤子，平地快耴翔。
未须论大块，以死息乎人。所愿学赐也，姑惟息事亲。
诸佛出身处，东山水上行。石压笋斜出，岸悬花倒生。
万古湘江竹，无穷奈怨何。年年长春笋，只是泪痕多。
栽竹种松桧，十年未成阴。昔人定知我，为我养南林。
狗子佛性无，门上钉桃符。邪魔并百怪，一见便消除。
微月淡芜城，飞萤纵复横。蛙鱼凉亦乐，跳港触荷声。
塘上挽船人，塘泥深及胫。落日望前村，心将道途竞。
白首为郎舍，清朝剖使符。一麾荣父子，千里接江湖。
秋容何处佳，淡泊寄寒水。无滓湛遥天，我心正如此。
风衣何揭揭，有若瓠叶翻。尘土不远去，白云藏白门。
早惠能言者，前生结习馀。吾闻伏生女，口授古尚书。
芳荃奠兰酌，共吊松林里。溪口望山椒，但见浮云起。
晓起钟犹凝，朝回露欲乾。逡巡下清跸，委曲问平安。
映水俱知笑，成蹊竟不言。即今无自在，高下任渠攀。
荷锸从吾后，叮咛死便埋。人皆讥嗜酒，我独爱忘怀。
清绝畏人知，幽香发深省。故用此时来，徘徊花下影。
达摩从西来，不受梁武衬。却面少林墙，衣钵一万贯。
落落梧桐树，何年作凤鸣。试看千古翠，流尽一溪声。
苦雨初入梅，瘴云稍含毒。泥秧水畦稻，灰种畲田粟。
神女漂红者，颠姨发赤然。年年吹洗了，未必恕今年。
数日方离雪，今朝又出山。试凭高处望，隐约见潼关。
献寿人皆庆，南山复北堂。从今千万日，此日又初长。
岸上酒旗舞，寒芜生秋风。谁家六七童，手持金芙蓉。
今日青春立，今年白发多。酒杯欺我老，梅朵奈渠何。
朔风扣群木，严霜凋百草。借问月中人，安得长不老。
自嫌太奇绝，混以雪和月。却有一味香，教人细分别。
空色无边际，离垢摩尼圆。能依实相用，助发有龙天。
封侯谁不愿，顾我独何心。为忆父所爱，偏於少子深。
海客久藏机，鸥知人未知。如何毫末利，管鲍亦相欺。
曾答雁门偈，为怜同社人。多惭惠休句，偕得此阳春。
老夫岂不眠，只是眠未得。若到睡思来，华胥是谁国。
杨歧无旨的，种田博饭吃。说梦老瞿昙，何处觅踪迹。
午昼花阴静，春风数蝶飞。坐来生远思，深院燕初归。
声出五音表，弹超十指中。鸟啼花落处，曲罢对春风。
万古一死生，谁是长年者。我何良叹嗟，短褐即长夜。
晚艇村村载，秋原处处收。年来尤爱此，一熟缓千尤。
比屋单衣日，名城冷食天。居人多上冢，远客未归田。
高堂连夜赏，蛾眉映珠栊。谁怜闭门客，衣穿履亦空。
观寺临湖上，亭台出柳间。都忘来五岭，将谓在孤山。
寄郎以山字，得无无解处。得郎一人来，便可成仙去。
松节凌霜久，蓬根逐吹频。群生各有性，桃李但争春。
物害须当去，无为煦煦仁。可怜永某氏，爱鼠却伤人。
秧马催予出，铜鱼羡子分。无莲照学士，有竹比封君。
疲马不畏鞭，暮途知几千。当须量马力，始得君马全。
皎皎青铜镜，斑斑白丝鬓。岂复更藏年，实年君不信。
卜得上峡日，秋江风浪多。巴陵一夜雨，肠断木兰歌。
淇上桑叶青，青楼含白日。比时遥望君，车马城中出。
东家熟黄粱，西家梦飞盖。起来试扪腹，阅人莫如带。
都无看花意，偶到树边来。可怜枝上色，一一为愁开。
法界是檀那，人天福德魔。力尽箭还坠，依前入爱河。
疾风知劲草，板荡识诚臣。勇夫安识义，智者必怀仁。
彩胜镂新语，酥盘滴小诗。升平多乐事，应许外庭知。
蚕宫罢采撷，暴室献朱黄。翕呷霜纨动，阑班彩缕长。
幽人有遐心，蔀屋涵澄空。况复得此山，心事与境同。
欲识穷原处，何人为指迷。夕阳鸡石外，桃李自成蹊。
密叶秋逾润，幽花晚更妍。去来谁是主，试问白头禅。
花覆春风殿，炉薰上紫清。旧时香案吏，趺坐对烟明。
岁律行将变，君恩竟未回。门前即潮水，朝去暮常来。
执热宁忘濯，清心自释烦。东朝闻好语，畏日解余暄。
烟畦朝斸药，雪涧夜淘丹。仄径可曾巑，单袍不觉寒。
烧香为后山，展像拜太虚。谁能作九原，候虫吊寒墟。
犬吠鸡鸣者，皆为席上珍。如何弹铗客，亦有窃弓人。
问讯南溪水，韩张泛几回。侍郎何处在，司业有孙来。
到处皆诗境，随时有物华。应酬都不暇，一岭是梅花。
松竹贯寒暑，而梅时往来。不知姤复意，随人谩徨徊。
天汉凉秋夜，澄澄一镜明。山空猿屡啸，林静鹊频惊。
泉下骨应朽，幽魂独未消。几番清夜月，孤影度南桥。
南土殊风气，冬林叶尽丹。越天无雁度，楚泽有龙蟠。
玉溆花红发，金塘水碧流。相逢畏相失，并著采莲舟。
风日都门外，楼台十万家。西湖春事足，不话洛阳花。
公乎不为文，为必行于代。诵习孰其人，儿童兼老辈。
孩提知所爱，妻子具而衰。大孝终身慕，予於舜见之。
玉色不受垢，照影清江滨。江雪岂不寒，枝头浑似春。
双带仍分影，同心巧结香。不应须换彩，意欲媚浓妆。
天德平无外，关门东复西。不将千里隔，何用一丸泥。
相对莫辞贫，蓬蒿任塞门。无情是金玉，不报主人恩。
苍然隔尘世，正对幽人家。绝宜疏雨馀，斜阳点寒鸦。
两山夹苍烟，双瀑挂峭壁。汹涌非一朝，倾泻几千尺。
绝漠功虽大，长城怨亦深。但知伤地脉，不悟失人心。
调与时人背，心将静者论。终年帝城里，不识五侯门。
物物具天机，缘何纸上生。有时挂素壁，自动亦自鸣。
无尽谈空学，纵横胆似天。如何兜率说，不肯许他禅。
买药囊无金，伏枕头有霜。夜深不得睡，隙月射秋床。
化国有余暇，丰年多醉人。典衣谋一饮，对酒却惭春。
秋江清浅时，白露和烟岛。搘筇寂寞中，望断无人到。
未尝无果菜，何至取吴中。祭我必土产，遗言敢不共。
凯风引柔蔓，时雨滋绿苔。寂寞无一事，空壑生悲哀。
笔法推黄子，钟王共一机。试摹三大字，归榜旧岩扉。
胡越同心日，夫妻反目时。人间无大小，得失在须斯。
空山无鸟迹，何物如人意。委曲结绳文，离披草书字。
同州隔秋浦，闻吟猛虎词。晨朝来借问，知是谢杨儿。
暮烟迷海戌，远水接淮天。拍塞凭栏恨，神京在北边。
黑白未分时，几人知北著。一著只这是，为子说崖略。
看花须看神，折花莫折残。但使花骨清，岂畏花地寒。
城隅一分手，几日还相见。山中有桂花，莫待花如霰。
僸升时许同，孟马宁处后。人特诵谦光，我独知德厚。
妙音观世音，具足神通力。十方诸国土，无刹不现身。
长信宫中草，年来特地长。无人同步辇，门外度斜阳。
此以父免召，彼如仁必来。员乎竟何益，尚也最堪哀。
百年嗟荏苒，千里痛萧条。忍逐东流水，无斯任所飘。
哦诗谷虚响，散发下岩半。披丛涧影摇，集鸟纷然散。
怀归将父母，四牡苦騱騱。是我心中事，君从何处知。
万古长空月，亏盈不计年。魄生蟾共没，光满蛤同圆。
修己师曾子，为人谋必忠。信诚交以道，传习熟加工。
圣在人中山，心从行上修。金於砂里得，玉向石中求。
虚心怀月明，劲节挺玉立。岂是外春风，春风无处入。
手种梅无恙，苍苔满树身。可怜开较早，不待远归人。
骚灵不可见，楚些竟谁闻。欲采蘋花去，沧州隔暮云。
前津风色恶，断岸寄孤艇。输他田舍翁，午酲犹未醒。
不记门前路，门前一尺深。梅花如有语，参透老逋心。
鱼鳖甘贻祸，鸡豚饱自焚。莫云鸥鹭宿，馋口不饶君。
扪萝梯峭石，直上青云端。咫尺星斗光，冷射人心寒。
冬至四十六，三阳生此辰。帝令天下寿，钻燧教斯民。
士女匆匆散，溪山寂寂然。龙舟闲似我，阁起向沙边。
乱山蔽天尽，丛涧绕山流。茅屋冷欲压，今日方中秋。
如何方谓叹，乃尔复忻然。念汝祖无忝，知予道何传。
座上交游广，城南讲读馀。如何万金产，只解八分书。
尚有绨袍赠，应怜范叔寒。不知天下士，犹作布衣看。
山杪一泉进，俯窥临日崖。明珠不待拾，自溅入人来。
天岂私贫我，看书每自疑。寸心即知己，不用世人知。
三年离水石，一旦隐樵渔。为问青云上，何人识卷舒。
雪没驴腰白，行行诗与催。不枯太清绝，那肯犯寒来。
孟公泣竹地，今是布金园。不保五亩宅，非无百代孙。
长抱罔极痛，嗟余少不天。汝今幸有母，不省汝胡然。
閒居何所宜，把酒策第一。石田今有秋，痛饮事可必。
取友英隽场，如子乃石交。进善定见与，言从浚之郊。
锦车天外去，毳幕云中开。魏阙苍龙远，萧关赤雁哀。
去国年方晏，愁心转不堪。离人与江水，终日向西南。
已出天池外，狂澜尚尔高。蛮商识吴路，岁入几千艘。
道丧嗟耆旧，人亡独简编。家藏六君帖，何必万人传。
百舌在墙东，其子在墙西。纵有反哺日，那得如哺儿。
无业何太切，白云何太孤。胡须将谓赤，更有赤须胡。
握节汉臣回，麻鞋见天子。感激动四极，壮士泪如雨。
同为山泽癯，半分渔樵席。我不践期境，谁肯赏兹僻。
泛观事物间，是理真卓卓。无一非吾事，要在博所学。
光境俱亡了，寒潭彻底清。泝流翻巨浪，五十四州惊。
吾本来兹土，传法救迷情。一花五五叶，结果自然成。
事难处如易，役大办若细。才力运有余，大川更谁济。
无人解妾心，日夜长如醉。妾不是琼奴，意与琼奴会。
勤耕艺黍稷，远贾服车牛。奔走何为者，心乎教养忧。
门径俯清溪，茅檐古木齐。红尘飘不到，时有水禽啼。
物类易迁变，我行人不见。珍重任彦思，相别日已远。
祗园境最幽，太子施功周。本心无住著，显法有来由。
今朝十月一，开炉是此日。赵州宾主话，圣因为拈出。
雨过江山丽，春深笋蕨肥。扶藜苍藓破，移榻乱云飞。
青青老镜叶，下有繁实尖。浪头拨船女，刺手终不嫌。
歌舞须连夜，神仙莫放归。参差随暮雨，前路湿人衣。
溪作玉膏色，洞如天琢成。倩谁呼白鹿，将我上瑶京。
客泪如危叶，长悬零落心。况是悲秋日，临风制不禁。
沙头风雨来，帖水野云黑。如观曹公营，万弩射船侧。
天清槐露浥，岁熟麦风凉。五日标嘉节，千龄献寿觞。
东坡真天人，落笔蓬莱宫。何如赤壁笛，一鹤横秋风。
露气仍荷气，秋风更晓风。身兼水亭子，双随玉壶中。
为结区中累，因辞洞里花。还来旧城郭，烟火万人家。
双林髻插簪，实志共同参。梁王宣命处，一拍令通三。
冬去更筹尽，春随斗柄回。寒暄一夜隔，客鬓两年催。
彩胜宜春字，流霞曼寿觞。涂歌并里咏，地久对天长。
老病常贪睡，萧萧厌雨声。翩然两乌鹊，为我报新晴。
长短裁浮筠，参差作飞凤。高楼微月夜，吹出江南弄。
桐乡文章伯，我欲执鞭从。明堂选擎天，云壑卧老松。
秋风昨夜来，声满梧桐树。故人渺天末，此夕谁与度？
巧言愚冒顿，厚赂饵阏氏。秘计言之丑，刚云世莫知。
返照南山脚，西风古渡头。破烟双鹭晚，抱叶一蝉秋。
相聚即为邻，烟火自成簇。约伴过前溪，撑破蘼芜绿。
泪尽眼欲枯，痛深肠已绝。汝方游浩荡，万里挟雄铁。
南山有佳木，柯叶正敷荣。原图岁晚功，大用宁小成。
蚊眉自可托，蜗角岂劳争。欲效丝毫力，谁知蝼蚁诚。
元帝何曾谕，京生自此疏。区区推卦气，欲撼石中书。
壮士不曾悲，悲即无回期。如何易水上，未歌先泪垂。
拂儿虽草创，日用最相亲。莫遣维摩室，潜生庾亮尘。
钟声澄万室，月影散千林。岑寂岩栖客，应观不转心。
湖上一片云，明月为知己。却被清风吹，吹入深山里。
幽溪入流篁，翠色连远坞。清夜天风来，不隔鸾凤语。
雨浥燕脂落，肌丰骨肉匀。方知杜陵老，曾写此花真。
扶过断桥水，伴归明月村。只知途路远，不觉黄昏到。
安用孝兴弟，今人誶得官。一闻阳在位，自是合弹冠。
江云如镜平，月当秋夜白。歡乃一声歌，舟中南北客。
青山无限好，自是人颠倒。四时勿变迁，不著从人讨。
山寒日不光，举目断人肠。儿童莫问路，怕是小筼箉。
禀质非贪热，焦心岂惮熬。终知不自润，何处用脂膏。
昔日荒閒地，今闻市井喧。人情看促迫，无复似当年。
玉英期共采，云岭独先过。应得灵芝也，诗情一倍多。
当塼当塼见，芜湖芜湖见。八月十五夜，一似没柄扇。
我行且奚适，兴尽忽自返。倒影射清漪，回光在桥板。
醉帽迎风落，春衣日径斜。花梢密藏路，隐约见山家。
巍巍孤高亭，念我昔所喟。子也时一登，千载起立志。
郑声良可厌，闲抱七丝琴。欲识调弦意，理人先理心。
风烟渺吴蜀，云帆转辽海。丧乱纷嗷嗷，尚愧微躯在。
畦资搰搰功，爨藉丁丁力。但取茅盖头，不嗟家立壁。
昔闻九仙灵，今登九仙地。枭枭一炉香，寥寥千载事。
珠箔凉颸入，金壶昼刻长。鸾台尘不动，销尽故时香。
虽则丹青妙，其如齿发衰。远孙元未识，认作古钟馗。
胡马饮河洛，我家从此迁。今来独垂泪，三十六峰前。
酒醉猫儿脸，花花白路纹。此般生像者，弃物不须论。
艾叶双人巧，菖花九节荣。玉皇膺曼寿，金母共长生。
役物至未极，分明土王时。嗣火孕金气，秋成方在兹。
蜀士相与语，故家谁得如。千年令威宅，一纸伏波书。
闻道行人至，妆梳对镜台。泪痕犹尚在，笑靥自然开。
麻线贯行针，太阳相对面。通身破绽多，如何补得遍。
物理窥开后，人情照破间。敢言天下事，到手又何难。
春色人皆醉，秋光独不眠。君看明月下，何似落花前。
公家西州烈，武事冠方册。祖孙世有人，要足门三戟。
妙手谁烘染，梳烟沐雨姿。一声长笛晚，人在倚楼时。
园令词章妙，君王悔悟深。能回九重眷，只卖百斤金。
人无本则忧，物以地为贵。如何山芋辈，天下称宋卫。
杜老情何恨，东风夜雨春。炊粱留客款，剪韭荐时新。
今日忆君处，忆君君岂知。空馀暗尘字，读罢泪仍垂。
不见江东弟，急难心炯然。念君经世乱，卧病海云边。
所重一言契，宁悬千里期。他年风雨夜，还意剧谈诗。
不知方外客，何事锁空房。应向桃源里，教他唤阮郎。
天女殷勤散，风姨僝僽空。儿童扫落叶，蜂蝶抱枯丛。
滚滚长江水，苍苍大别山。古今人老尽，山水镇长闲。
有名见郑风，今赏异畴日。采花当采根，可能治民疾。
晴蜻舞幽涧，水鹊立枯槎。予亦坐烟壑，有生俱有涯。
无语与花别，细看枝上红。明年又相见，还恐是愁中。
雪消閒出郭，骑马踏山桥。池响冰澌落，泥融雁齿消。
碧草垂低岸，东风起细波。横汾从游宴，何谢到天河。
尧舜君民学，吾儒共讲磨。一毫如有愧，其若此堂何。
湘江无潮水，日夜一向流。别心无彼此，两处各悠悠。
盗伯窥财物，其心只虑添。安得取时贪，却似败时嫌。
功盖三分国，名高八阵图。江流石不转，遗恨失吞吴。
四山烟雨收，双沼漾晴碧。白鸟忽飞来，点破檐前色。
阨穷果何尤，利达竟谁在。眷言荷鉯人，妻子敬相待。
一别遽如计，归期可奈何。无心恋明月，有泪寄流波。
依忧前旧比，求推生背费。希留然祐以，休知亨最述。
欲别牵郎衣，问郎游何处。不恨归日迟，莫向临邛去。
幽壑鼓寒涛，霜林木叶飘。普通年远事，历历在今朝。
红颜怆为别，白发始相逢。唯馀昔时泪，无复旧时容。
览镜影还在，掩镜影还去。试问镜中人，却归什么处。
重叠春风面，高低雪满头。渠无生老相，孤峻罕人游。
云雨三年别，风波万里行。愁来正萧索，况见古人名。
狗子无佛性，泥捏活大圣。不是泗州人，说著也不信。
虚虚复空空，瞬息天地中。假合成此像，吾亦非吾躬。
亢阳今已久，嘉雨自云倾。一点不斜去，极多时下成。
禾黍秋相近，溪山日自长。午窗千嶂雨，幽梦一帘香。
甘菊缝为枕，疏梅画作屏。改诗眠未稳，闻雪醉初醒。
野鸭飞无数，桃花湿满枝。竹舆鸣细雨，山客有新诗。
禄米皆前定，分铢不可添。园葵莫争利，邻枣亦伤廉。
逆溪随水行，更上紫翠峰。朱栏忽飞阁，映带烟霞重。
茅屋开山脚，岚光映日光。行人消野兴，个个醉壶觞。
往记严陵岸，乔林挂乱孙。还思溧阳路，小艇触轻澌。
古仙炼丹处，不测何岁年。至今空宅基，时有五色烟。
饮狂插红杏，醉倒藉苍苔。董子窥园出，庞公上塿回。
露圳堕清响，隔烟闻暝春。夕岚那可拨，月照山重重。
木德新回律，琼壶暖不冰。举头闻鹊喜，翔舞下觚棱。
慈竹村村种，鞭行不出林。吾亲在何许，回首白云深。
客心惊落木，夜坐听秋风。朝日看容鬓，生涯在镜中。
医书攻百病，惟有老难医。雾眼朱成碧，霜颠涅不缁。
岑愔獠子后，崔湜令公孙。三人相比校，莫贺咄骨浑。
金谷觞豪友，珠楼拥艳姬。南交来处悖，东市悔何追。
作畎捉檐卸，呼田歡乃侬。山塘莫车水，梅雨正分龙。
辱莫辱多欲，乐莫乐无求。人生强学耳，万古一东流。
独处天光发，何尝离定中。问云谁散乱，又道主人公。
戎马暗天宇，落日九江流。元恶迷是似，化作黄长虬。
节义穷方见，高名荐玉京。一封天子敕，千载故乡荣。
不宰是真功，色不异於空。起时唯法起，眼瞎耳兼聋。
午未未未申，申卯卯辰辰。巳巳巳午午，朔望一般轮。
俱着锦衣裳，凭谁办绿黄。可怜君耄矣，贤嬖不贤姜。
昨日夜叉心，今朝菩萨面。菩萨与夜叉，不隔一条绵。
礼律通称母，宁分继与亲。乃知履霜子，绝似卧冰人。
山榴逼砌栽，山火一团开。尽日风兼雨，春渠拥作堆。
南山水乐洞，窈窈白云深。满耳笙歌者，谁能一洗心。
竹弟谢石兄，清风非所任。随分有萧瑟，实无坚重心。
用九不为首，阳画位屯初。百八十五变，刚爻可舍诸。
箧有亡友诗，愈久愈鲜健。不归芙蓉城，定返灵芝殿。
生有缝春讽，死无封禅书。不须求大手，吾自表幽墟。
采芝夏黄公，賣藥韩伯休。吾友子郭子，高趣可与侔。
自从君弃妾，憔悴不羞人。唯馀坏粉泪，未免映衫匀。
斜月才鉴帷，凝霜偏冷枕。持情须耿耿，故作单床寝。
夜色何苍苍，月明久未上。不上倚城台，无奈东南嶂。
古来遭丧乱，丈夫多英雄。悠悠委薄俗，岂非吾道东。
霹雳振秋岳，折松横洞门。云龙忽变化，但觉玉潭昏。
金徽只自秘，玉匣不曾开。梅花难独弄，袖手待郎来。
蒙茸冒枯几，想像挂霜枝。永失金衣友，文章安用为。
是法无高下，纯一非昼夜。无故亦无新，非真亦非假。
回乘一派水，举帆逐分风。孤石苍波裹，岸山苦雾中。
云开空自阔，叶落即归根。回首烟波里，渔歌过远村。
我诵明逸诗，豹林不可到。斯山幸不远，何日欹纱帽。
层崖落飞泉，微风泛乔木。坐遣谷中人，家家有琴筑。
老去厌芳菲，思归未得归。夕阳溪上树，花作去年飞。
石桥不得往，乌药不寄来。空令图画里，指点说天台。
钟漏初传晓，满窗风雨寒。东岗行可种，欹枕不成安。
十月清霜重，临风彻骨寒。苦无栖泊处，摆手出长安。
幽居悟前疲，寡欲得身健。筮之此何祥，厥繇无水困。
平生烛之武，况已雪髯翁。誉我犹时用，君言恐未公。
陶令弃官后，仰眠书屋中。谁将五斗米，拟换北窗风。
一队衲僧来，一队衲僧去。打破睦州关，大地无寸土。
吾闻开十牖，不及一户明。泰宇有天光，八荒尽夷庚。
昨日专城守，今朝失国人。乾坤如许大，无地着孤臣。
游子无根株，世梗悲路涩。关山雪边看，愁思胡笳夕。
时菊凝晓露，露华滴秋湾。仙人酿酒熟，醉里飞空山。
平地摝鱼虾，辽天射飞鹗。跛脚老云门，千错与万错。
红绿分佳果，丹青让好辞。遥怜霜落叶，岸帻坐题诗。
法身元具足，东君无私曲。有木便开花，有笋便抽竹。
京洛风尘里，相逢眼尽青。故人多密近，谁诵四隅铭。
三赋成会稽，四集始东楚。一洗凡马空，斯文有宗主。
不慕渭水滨，岂借严陵境。巨人留神迹，持竿钓月影。
山空年岁晚，老气寒峥嵘。耿耿霜月夜，相看直到明。
节逢重九日，郡占五溪间。止水痕依岸，行云影过山。
赤城云雪深，山客负归心。昨夜西斋宿，月明琪树阴。
石门日不下，潭镜月长临。细细溪风渡，相看识此心。
万木自回春，向道无故新。劝君休取相，拈起转光鳞。
山腰一抹云，云起知何处。争渡小桥寻，天风又吹去。
观书友古人，不羡胡公仙。新功坐有得，寸阴长如年。
绕臂长生缕，无非柘馆丝。还因袗絺绤，深念葛覃诗。
旅雁迎风度，阶翻月露华。砧声鸣夜永，江上几多家。
秋夜净无云，嫦娥展孤镜。灏气浸澄波，荡漾光还定。
畸岖寻古隧，衰草隐寒原。欲读将军事，丰碑祗半存。
清浅溪桥水，高低篱外枝。这些风骨异，瘦尽古今诗。
未抵如来智，通明成大慧。用处不换机，隐显头头是。
士穷犹可忍，拾穗亦可歌。岁事还如此，畦间有穗麽。
水阔尽南天，孤舟去渺然。惊秋路傍客，日暮数声蝉。
璿枢无停运，四序相错行。寄言赫曦景，今日一阴生。
巨石平如掌，天然状鼙鼓。击之还有声，分明含太古。
鳌顶来差晚，龙髯去莫攀。不能从襄野，只合殉桥湾。
辞家出戍边，北望隔青烟。怕作沙场梦，秋宵不敢眠。
雨如覆盆来，平地没牛膝。回望无夷陵，天南星斗湿。
翠岩路巑巇，举步涉千溪。更有洪源水，滔滔在岭西。
雾鬣如无笔，霜蹄不带埃。直言明眼著，若个是龙媒。
万物正摇落，梅花独可人。空中三五点，天地便精神。
赐也相国尊，子思终不慕。乃知古今士，轻重复内顾。
小隐轻华屋，深山自结茅。乱苔侵石磴，疏竹映花梢。
天汉凉秋夜，澄澄一镜明。山空猿屡啸，林静鹤频惊。
平生老兄弟，岁晚共婆娑。苏氏推同叔，程家说二哥。
一株庭际柏，青青无变色。不逐四时凋，权指南标格。
胸中含静操，笔下走寒梢。一见孤山客，清香尽拆苞。
函谷虽云险，黄河已复清。圣心无所隔，空此置关城。
自到西川住，唯君别有情。常逢对门远，又隔一重城。
高帝开江左，如天有太阳。迎归皇太后，放出小流娘。
侬居石城下，郎到石城游。自郎石城出，长在石城头。
阴岩不知晴，路转见朝日。独行修竹尽，石崖千丈碧。
草木渐知春，萌芽处处新。从今八千岁，合抱是灵椿。
即今三伏尽，尚自在临邛。归途千里外，秋月定相逢。
清阴夏可玩，秀色春可餐。桃李事且置，四时各有观。
心同虚空界，示等虚空法。证得虚空时，无是无非法。
西军严驾后，北府捷书前。胜负岂人与，两公天已全。
高下不相及，非今自古来。十洲花满树，岂用俗情咍。
悠悠天地间，草木献奇怪。投老一蒲团，山中大自在。
凉汉清泬寥，衰林怨风雨。愁听络纬唱，似与羁魂语。
易说刊成未，心传自能云。寄声扬舶使，一力主斯文。
莫谓湖山景，寻常总一般。欲穷清胜处，须向雪中看。
翠黛眉低敛，红珠泪暗销。从来恨人意，不省似今朝。
无外一精明，六合同出自。公能知本源，佛亦不相似。
鼓枻归骈来，蓑风鸣策策。明月倾我壶，沧浪天一碧。
水面细风生，菱歌慢慢声。客亭临小市，灯火夜妆明。
高随海上查，子岂无扁舟。白日照执袂，埋骨已经秋。
穷鳞无处避，纲罟如云密。悠然钓台畔，袖手看落日。
饮散齐山晚，夕阳秋浦红。不须鞭五马，十里听松风。
杯涵落广弓，疑蛇病腹中。一切著眼坏，谁肯学真空。
秋台好登望，菡萏发清池。半似红颜醉，凌波欲暮时。
厨给胡麻粒，山供鹿脯盘。扫门迟客至，入郭借书看。
谢女吟边絮，英台去日衣。不应零落尽，惟见蝶儿飞。
白露湿庭砌，皓月临前轩。此时去留恨，含思独无言。
生平因寡合，岁晚交更少。非干世俗薄，自是志量小。
猩猩陨机穽，鹦鹉鏁金笼。言笑适为累，缄嘿斯保躬。
风驶柳条乾，驼裘未胜寒。殷懃陌上日，为客暖征鞍。
子羽力扛鼎，诸侯屈膝臣。能从小儿语，尽活一城人。
沟暖冰初断，窗晴雪半消。馀寒不足畏，涂壁尽芳椒。
旧前忧依述，最亨知休以。祐然留希佛，背生推求比。
本自江湖客，宦游常苦心。看君小平远，怀我旧登临。
五福虽难备，三殇却不逢。太平无事日，得作白头翁。
城郭有时变，市朝回首非。谁为辽鹤说，第一莫来归。
古有如瓶李，得之海上仙。如何阿戎辈，鑽核怕人传。
峰间碧琅玕，清风五月寒。欲题无好语，支枕卷帘看。
风兰舞幽香，雨叶堕寒滴。美人来不来，前山看向夕。
山外江村晚，纵横八九家。过桥无路处，人思渺天涯。
破暑黄梅雨，清神白乳茶。万缘俱不到，物外野僧家。
山头百尺井，有径看如失。唯有参横时，山人起自汲。
暖日晖晕动，清渠泱泱流。六宫修岁事，拂拭采桑钩。
浪说三遗矢，犹堪一据鞍。君王不自试，耳目信人难。
雷霆走业锐，斧钺下青冥。江城今夜客，惨淡飞云汀。
忆昨秋风起，君曾叹逐臣。何言芳草日，自作九泉人。
人爱居而富，我爱白而虚。富贵荣辱会，虚白吉祥居。
兴化逐克宾，观音戴鬼面。靴里动指头，未免傍人见。
春去雨霏霏，青梅未接时。青青几万斛，可惜不充饥。
剩喜向前坡，人情奈怯何。君今高着步，直与陟赠峨。
圣因古兰若，湖边绝潇洒。知他几百年，已属斯人也。
昔是优贤地，今为省过州。非贤亦非过，醉卧怀嵩楼。
金铺银屈膝，动处有人挨。棋盘作十字，中心为子来。
五月端午节，底事不须说。百怪尽潜踪，群魔俱殄灭。
河亭收酒器，语尽各西东。回首不相见，行车秋雨中。
维天降灵雨，岂不雨石田。我自硗且确，枯悴莫怨天。
贞孝谥已美，何堪复女宗。一朝下明诏，千载被流风。
蛙鸣乃是怒，鵩啸固非妖。独宿空山夜，何妨伴寂寥。
落月照冰湖，晓气何太爽。两岸雪烟昏，凫鸥出深港。
传得上林种，曾于艮岳栽。吾君无嗜好，不贡一株来。
不挂丝纩衣，归向寒岩栖。寒岩风雪夜，又过岩前溪。
前月只此月，后月亦此月。何得尘世人，竞赏中秋节。
清言一以遥，默默江楼上。安得如白云，无心两相忘。
有景道不出，须来此水滨。十分花鸟色，团作一亭春。
雪入迎春鬓，茶醒学古胸。梦回霜满屋，吟到月斜钟。
冬月不启壁，深虑惊蛰虫。物方全性命，如我爱吾宫。
少年多语笑，终日遂心娱。不会凡情识，如痴我亦愚。
日暖跨驴出，溪桥款步行。因思遭攧处，寸草不曾生。
君子喜淳诚，小人喜欺罔。淳诚岁时长，欺罔日月短。
家住锦水上，身征辽海边。十书九不到，一到忽经年。
空有难深作，殊无贞烈姿。试评阿娇赋，有愧孝娥碑。
环遶无十步，捷行财半之。安西九千里，自有著鞭时。
折为督邮腰，悬作山人室。殊非濮上音，信是泗滨石。
渔拽乱溪来，白鸥惊已屡。不应畏机心，却下沧波去。
敝庐无良辰，荒田多荒岁。贫贱重离别，君乎休富贵。
不踏门前路，春归又一年。落花红满地，芳草碧莲天。
临济惯白拈，普化惯掣颠。一场好笑具，后世作三玄。
破苍如凝蜡，粘枝似滴酥。恍疑菩萨面，初以粉金涂。
密粟出浓紫，幽花间深黄。有谁吟其间，含香一薇郎。
吾生分裂后，不到旧京游。空作樊楼梦，安知在越楼。
宽大书方布，欢声四海同。阳春如有脚，造物不言功。
万里长江白，半规斜日黄。焦山浑欲到，宛在水中央。
双栖绿池上，朝暮共飞还。更忆将雏日，同心莲叶间。
韭苗香煮饼，野老不知春。看镜道如咫，倚楼梅照人。
下壑疑无地，高崖恐接天。端殊益州驭，敢尽祖生鞭。
三十已专城，斯亦未足贵。潘舆归故乡，吾乐宁可既。
母力今衰颖，悲啼得杖轻。流风存绘画，犹足感焦生。
朝出扶桑来，莫入虞渊去。胡不缓驰驱，百岁一朝暮。
妾身期不嫁，至老养双亲。何意赵威后，殷勤问使人。
居人几番老，枣树未成槎。汝长才堪轴，吾归已及瓜。
当年歌舞时，不说草离离。今日歌舞尽，满园秋露垂。
积雪与天迥，屯军连塞愁。谁知此行迈，不为觅封侯。
文采珊瑚钩，淑气含公鼎。炯炯一心在，天水相与永。
平生本多思，况复老逢春。今日梅花下，他乡值故人。
木桥横野水，竹迳踏晴沙。桑苧交阴处，吸藏隐士家。
但见篮舆出，安知酒榼空。老僧翻折本，收不得陶公。
宝册琼瑶重，新庭松桂香。雪消春未动，碧瓦丽朝阳。
堕蕊香犹嫩，空枝影半横。江湖无限思，不独不莼羹。
朝见一片云，暮成千里雨。凄清湿高枝，散漫沾荒土。
野药随宜种，芎苗嚼最香。屐痕休厌数，桤树逐溪长。
杀他还自杀，影响逐形声。鬼饱都无福，空招堕火坑。
许负往昔矣，天纲今何之。谁知千载后，复遇林君奇。
洙泗三千众，何人得正传。省身有曾子，克己独颜渊。
青士长得瘦，翠兄工买贫。向来素爱者，已赚一诗人。
荡漾水中舟，徘徊岸边马。相看两不语，密意待谁写。
疏钟何处来，度竹兼拂水。渐逐微风声，依依犹在耳。
二月倏已尽，一春余几多。不知花过矣，谁问病如何。
白发生偏速，交人不奈何。今朝两鬓上，更较数茎多。
佩玉半零乱，繄谁吊楚英。醉香魂未返，愁听打蓬声。
旧使家何在，空寻古柳堤。世情今亦尔，莫笑买臣妻。
春色满梢头，所思尚千里。京洛贵人多，谁欤堪欹似。
兹晨戒流火，商飙早已惊。云天收夏色，木叶动秋声。
动静惟所遇，仁智亦偶然。谁见二物外，犹有天地全。
寒郊好天气，劝酒莫辞频。扰扰钟陵市，无穷不醉人。
丹籍生涯浅，黄泉归路深。不及江陵树，千秋长作林。
梁楚连天阔，江湖接海浮。故人相忆夜，风雨定何州。
饮月漱吟齿，心事可轮囷。醉舞影凌乱，子其谪仟人。
风力号强明，三朝选寄荣。谁非千骑长，独就五羊城。
深藏岩谷里，初不要人知。苦是午难掩，春风得意吹。
瑞福随春到，穰穰正似山。君王宽大诏，自此遍人间。
鸢鱼自飞跃，鸟兔自追奔。中有古道在，难与时情论。
只道潮声落，潮来复有声。何当机事息，暂遣海门平。
俚医刀匕药，老巫半榼酒。拜况不敢忘，淡薄最耐久。
村里无铜漏，金鸡管杀更。百声犹未晓，却等第三声。
岸迥重重柳，川低渺渺河。不愁南浦暗，归伴有姮娥。
有为皆纪梦，无为常不动。可惜这圆光，把与髑髅弄。
促轸乘明月，抽弦对白云。从来山水韵，不使俗人闻。
花拥山头白，云翻日脚斜。银蟾已照路，游客莫思家。
妾面羞君面，君心异妾心。那能不念母，却遗别人金。
顾顾不释手，提起复低头。自笑无人买，腥风吹未休。
堂上会亲戚，可怜马上郎。呻吟更流血，干戈浩茫茫。
先人旧所理，汾曲有田庐。何意求闻达，弹琴自著书。
物理窥开后，人情照破初。不堪将劝诫，止可与嗟吁。
撑肠万卷书，不知何处著。寄语腐唇人，於兹宜领略。
秋荷一滴露，清夜坠玄天。将来玉盘上，不定始知圆。
桃李六宫寂，君王在石渠。临鸾悔梳洗，女色不如书。
苗枯亲未葬，号泣日于田。谁谓竟不雨，而能独有年。
夜久喧暂息，池台惟月明。无因驻清景，日出事还生。
抵死侍姑侧，宁知有妾身。若怀白刃顾，尚得谓之人。
谈笑沦漪阁，藤花竹叶间。易醒江上酒，难画雨中山。
悠悠白云里，独住青山客。林下昼焚香，桂花同寂寂。
千古尹山寺，家风不厌贫。只将这个意，接待往来人。
玳瑁应难比，斑犀定不加。天嫌未端正，满面与妆花。
庭萱既荒芜，彩绶委尘土。子叹予咨嗟，寒窗夜风雨。
岸回波曲曲，城转草层层。忽见桃花落，还知到武陵。
庙堂击鲜食，日负天下责。不知五湖上，自有扁舟客。
櫩蛛巧经纲，林鸠拙营巢。孰知拙反胜，纲坏巢独牢。
怒风吹老屋，急雨闹空庭。莫叹林花尽，悬知陇麦青。
嗅花风入鼻，掬水月浮身。夜静焚香坐，空山一个人。
彩索盘中结，杨梅棕里红。宫闱九重乐，风俗万方同。
一灵长皎皎，如月不离天。要以纯诚感，非因刻像然。
客云自孔氏，不觉喜逢迎。止宿见二子，孰云无世情。
落木包生意，来鸿定去期。如何萧瑟气，有许楚臣悲。
春去花开谢，君王岂复知。不如刘项际，犹有葬虞姬。
瞿昙昔教我，林下一宵行。何事春江上，依依作俗情。
施身空造作，欲求无上觉。勤苦历僧祗，对面还失却。
心造虚无外，弦鸣指甲间。夜来宫调罢，明月满空山。
鸾凤不相待，白鱼困密网。但讶鹿皮翁，冥冥任所往。
发策名犹在，回头事已非。池塘春草绿，空忆谢公归。
邻笛不须吹，惊喷枝头雪。主人日日来，长见开时节。
七山如北斗，城锁几重重。斗口在何处，正当华盖峰。
是水为佳境，中城枕碧湖。楼台万室近，物象几州无。
弃置今何道，当时且自亲。还将旧来意，怜取眼前人。
梦魂荡孤舟，波声塞两耳。不眠闻管弦，方悟江城里。
玉尘固清俸，也莫大餐多。试问采薇子，而今还在麽。
背触非遮护，明明直举扬。吹毛虽不动，遍地是刀枪。
日夕见寒山，便为独往客。不知深林事，但有麏麚迹。
颗颗苞甘液，年年饫老饕。绝胜九千岁，三度窃蟠桃。
睍睆黄鹂出，参差紫燕飞。君仁羫羨阔，惠及羽毛微。
御水冰销录，宫梅雪压香。新年贺交泰，白日渐舒长。
闲携九日酒，共到百花亭。醉里求诗境，回看岛屿青。
全死中全活，全活中全死。一个讶郎当，一个福建子。
野钵归松下，将亲闻道师。风沙不堪寄，霜筩自相宜。
鸾凤飞缘壁，虹蝩下饮溪。一家蛮瘴里，九折夕阳西。
盘根直盈渚，交干横倚天。舒华光四海，卷叶荫三川。
和尚不知禅，困来便打眠。泥牛吃水草，木马咬瓦砖。
魏睢变张禄，越蠡改陶朱。谁料文山氏，姓刘名是洙。
欲识永明旨，门前一湖水。日照光明生，风来波浪起。
墨子城无恙，公输械有穷。要须能壁立，未可恃梯攻。
食鱼日已晚，矫翼烟际还。不与鴈鹜竞，风标亦自闲。
山连翠羽屏，草接烟华席。望尽南飞燕，佳人断信息。
恰召阳翁伯，俄徵谢自然。不知玉楼上，几个是诗仙。
万里唯将我，回观更有谁。初无卓锥地，今日更无锥。
黑风吹海立，云水渺三韩。蓑笠渔舟里，无心下钓竿。
山称孤独字，庙塑女郎形。过客虽知误，行人但乞灵。
春来一登眺，快见耕与桑。初冬拟丰乐，为酒升此堂。
妾年初二八，两度嫁狂夫。薄命今犹在，坚贞扫地无。
去见神鼎謓，绝叫屋梁倒。不得脱手法，打折你驴腰。
宁骑踏雪驴，莫骤追风马。霜蹄失衔勒，多是快意者。
濯濯机中丝，粲粲绵绣段。自非同心人，千金孰肯换。
征衣须早寄，遥忆叶砧寒。莫讶啼痕少，相思嘛已乾。
建茶三十片，不审味如何。奉赠包居士，僧房战睡魔。
开遍千红紫，东皇力最多。朱明笑青卉，无奈百花何。
孤舟漾暧景，独鹤下秋空。安流日正昼，净绿天无风。
妙处彻底妙，玄处彻底玄。独知分外事，谁见壶中天。
大山插洪澜，定是关仝笔。缣素不能永，壁石写雄逸。
几州陵变谷，经月雨为霖。世事今如此，西风动客心。
北极璿杓转，东朝绣户开。吾皇宴长乐，新捧万年杯。
尊酒贪迎月，人生醉后佳。夜来窗不掩，吹落一瓶花。
养亲还乐道，不仕至终身。海内称高士，非专乡里人。
自昔花如雪，而今叶入云。先生已仙去，谁与共天醇。
有道君匡国，无闷余在林。白云峨眉上，岁晚来相寻。
杀生非孝也，人未必云然。绝口杀害语，君看自小年。
鸡鸣夜过半，霜气入孤衾。岁时将脱屣，邻家方攆砧。
老蟾明孤心，凉飚苏病骨。保此中夜存，微阳有毫发。
午夜髑髅吟，山空片月明。西方无净土，只有弥陀经。
春到村居好，茅檐日渐长。杯深新酒滑，焙暖早茶香。
栽培护灵根，夹道若车盖。坐待八千岁，俨立风雨外。
故乡今日友，欢会坐应同。宁知巴峡路，辛苦石尤风。
老贼顺流下，周郎凭轼观。不干春水事，一蹙走曹瞒。
江上梅花吐，山头霜月明。摩挲古藤杖，三友可同盟。
山好曾留句，城高复创亭。登临千万境，谁与画为屏。
今人学宴坐，不免寻思过。欲免寻思过，但知学宴坐。
祗应曾布地，往往化为鱼。一遇丁千骑，禅人便结庐。
脩脩稍出类，辞卑不肯丛。有节天容直，无心道与空。
告子早不动，先师四十馀。乃知卢行者，暗合秀才书。
假守昭平郡，诗情比阆仙。蝉声风叶外，鸟影月池边。
方塘纳霁景，一碧共晴寒。微波坐来息，人意亦平宽。
漫费人蒸土，常如物溃堤。傍疑为息壤，下恐有蟠泥。
暖气逼房楹，开帘多鸟声。竹春思笋嫩，地日识泥晴。
云阴带残日，怅别此何时。欲望黄山道，无由见所思。
行歌春满路，坐歌春满园。花前人自乐，桃李岂须言。
孤素发残枝，非关比众迟。殷勤胜菖叶，重叠为农时。
上古有神仙，一去无消息。峨峨碧岩前，独遗隐仙迹。
云冻雨无脚，寒凝霜有毛。却能开霁色，爱日炫初晴。
菩提元等平，摩尼一颗明。非色非非色，了自本无名。
万德不自有，十身何处藏。薰风生殿阁，化日正舒长。
义理无穷尽，虽丘或未知。老聃与项橐，圣岂有常师。
今逢石上生，本自波中有。红艳秋风里，谁怜众芳后。
堂闭仙人影，空坛月露初。闲听道家子，盥漱读灵书。
罗酒能祛虑，昌阳解引年。楚君为楚节，湘客念湘船。
木杪出危阁，轩窗罗翠屏。更须登石望，欲尽远山青。
深山岩崖问，石头大小答。崖崩石迸裂，虚空闹聒聒。
花生初咫尺，意思已寻丈。一日复一日，看看众花上。
三日去还住，一生焉再游。含情碧溪水，重上粲公楼。
野水无穷意，幽花不断香。残春孤客恨，惟与汉天长。
巴水急如箭，巴船去若飞。十月三千里，郎行几岁归。
仙不离人世，何须远觅仙。桃花最深处，更著小渔船。
池散田田碧，台敷灼灼红。年华岂有尽，心赏亦无穷。
本无食肉相，每饭甘藜羹。侯鲭岂不佳，怯怯疑生兵。
开落元华准，秾华浪得名。今朝俄绿暗，昨日尚未荣。
恩沾长寿酒，归遗同心人。满酌共君醉，一杯千万春。
团扇初辞暑，虚檐恰受风。帘花孤月冷，秋在不声中。
谢公何所忆，白日看云眠。忽梦惠连弟，遂得春草篇。
楚俗传筒黍，江人喜竞舡。深宫亦行乐，彩索续长年。
具牛将犊行，野雉挟雌鸣。农事不可缓，闲人亦劝耕。
问寺莫知处，跻攀又潮洄。惟钟藏不密，日暮过溪来。
客梦嫌鸡早，归心恨马迟。感君留半镜，教妾画新眉。
倦来牛背卧，一觉度前冈。牛饱儿呼馁，归来煨芋香。
钱子非仙者，种郎岂隐哉。先生闭门睡，弟子下山来。
开箧泪沾襦，见君前日书。夜台空寂寞，犹见紫云车。
夏月灌鞠根，见花在秋日。先时不施工，临花已何及。
皓首抱遗经，堪怜误一生。空共蠹虫饱，自作忍饥声。
客问燕山地，燕山地不多。祗因解培植，桂子绿婆娑。
戴昔劫名士，周尝暴里人。少年一荡子，岁晚两忠臣。
家住凤城南，门临古陂曲。时怜上林雁，半入池塘宿。
草木何丰彤，悬崖护丹穴。相传通鼎湖，深窈吹寒冽。
岿然俯溪亭，偃若与舟接。日涉有初心，风雨或阔蹑。
昔时孟太守，忠信行海隅。不贼蚌蛤胎，水底多还珠。
玉燕垂符小，珠囊结艾青。更将长命缕，侵晓奉慈庭。
草窝双树下，借与定僧居。会得虚空境，坐卧总从渠。
园林过新节，风花乱高阁。遥闻击鼓声，蹴鞠军中乐。
麋鹿自成群，何人到白云。山中无外事，终日醉醺醺。
霭霭龙旗色，琅琅木铎音。数行宽大诏，四海发生心。
颺下采樵斧，直入碓坊舂。一脚踏到底，黄梅信息通。
闻声不见形，撼树却惺惺。体用何须论，归家落日明。
小彴过清溪，有亭才四柱。地僻少人行，翩翩下鸥鹭。
时临孤岛图，拭目望蓬莱。空山无人处，水流花自开。
岭头功德眼，倦足等闲垂。红炉一点雪，直下廓亡依。
很禽忘所俦，翻身拿鸟雀。羽毛同所天，何夺强凌弱。
山水真名郡，恩多补谏官。中间好田锡，风月亦盘桓。
爱花莫看花，如饥贪画饼。一笑大江横，此句须参请。
藓砌迎烟渚，花开忽满株。春风吹烂漫，如展蜀川图。
桑枯隐寒墟，牛羊杂乱石。林果摇青黄，已纵飞鸟吃。
荒郊昨夜雪，羸马又须行。四顾无人迹，鸡鸣第一声。
几谏劳不怨，明明载鲁论。未应小弁作，得并凯风言。
氐丑矜凶甚，临流列万幢。由来不自项，何荷欲浮江。
白昼重门寂，苍苔古殿深。老僧香火罢，松柏夜森森。
课余自哦诗，诗罢还教子。时时视橐余，质鬻市薪米。
昔人夸四美，胜事最难并。台榭花相映，青春月正明。
室内千灯晃，佛有何形状。如净琉璃中，内现真金相。
一壑云屏展，江横万里长。渔舟下滩去，寂寞舞斜阳。
五上两漫天，因师忏业缘。漫天无尽日，浮世有穷年。
阿俊平生友，忘言金石志。永怀菡萏晚，应想峨嵋翠。
泉溜潜幽咽，琴鸣乍往还。长风翦不断，还在树枝间。
开轩仅寻丈，水竹亦萧痚。客来须起敬，题榜了翁书。
岁寒我与偶，独抱幽贞长。笔下孤梢瘦，冰花纸上香。
溪已曲更曲，坞仍深更深。端居与奚自，出处各何心。
千古任风吹，明月最相宜。寒鸿云外叫，此意有谁知。
欲明种子因，熟读上大人。若到可知礼，盲龟跛鳖亲。
藐兹遗体重，相对子与予。祝子以自爱，念不忝厥初。
秋山草木落，樵夫日相寻。幽歌出容谷，金石有馀音。
药苗不满笥，又更上危颠。回指归去睡，相将入翠因。
门外春将半，山房总不知。可怜拄杖子，暗里自抽枝。
可癯不可腴，可独不可俗。君看室中人，今已不趐足。
薰蒸香积厨，精凿午斋饭。饭后且放参，林下香一瓣。
入幕未展才，辛苦在道路。回首一茫茫，风悲浮云去。
晓发梳临水，寒塘坐见秋。乡心正无限，一雁度南楼。
有客访山间，愁襟一笑宽。青灯亲软语，薄酒缓清欢。
未审初三月，嫦娥怨阿谁。嬾开十分镜，祇画一边眉。
万般诸字文，即与藏经同。安在不净处，堕作厕中虫。
人无害虎心，虎无作人意。彼此不关防，何妨打觉睡。
落花随流水，刘阮曾拈起。吃了入桃源，未是真如理。
老树仍孤秀，秋蟾只独明。何须夜来雨，鄐听枕前声。
兰死根亦香，人死不知处。人死不堪悲，兰香化为雾。
昔人有玉碗，击之千里鸣。今日睹斯文，碗有当时声。
楞伽有公择，娣弟如班宗。宜州黄宅相，馀韵更春容。
妾命薄如纸，君恩冷似冰。生当事长信，死愿奉延陵。
铜靋消残冻，朱楼拂早霞。传声回步辇，来赏小桃花。
醉红如堕珥，奈此恼人香。政尔无言笑，未应吴国亡。
澹澹长江水，悠悠远客情。落花相与恨，到地一无声。
江南丝帛贵，塞北雪霜浓。莫恨铁衣冷，全装可御冬。
把火入牛栏，反身外面看。梨花千点白，春雨几声寒。
平昔歌舞断，凝尘满画梁。昭阳新奏曲，谁得奉君觞。
出身三十年，发白衣犹碧。日暮倚朱门，从朱污袍赤。
眼暗没功夫，慵来剪刻粗。自看花样古，称得少年无。
久是烟霞客，潭深钓得鱼。不知芸阁上，遗校几多书。
嘉定无疆历，才开弟五春。金穰端有兆，太岁恰居申。
象应轩龙次，恩承帝座光。燕坛风澹荡，蚕馆日舒长。
虚亭乱石间，中有潜虬府。澄湛源莫穷，旱岁为灵雨。
水上卖瓜女，摘瓜陂上田。长麻已不识，满把青铜钱。
贼来那可迩，而敢以身迎。身岂不知爱，心乎恐母惊。
明月故在天，何自堕此水。倘匪骑鲸人，孰能相料理。
化成真化出，绝险起朱栏。直下临无下，江城一掬看。
泉脉十字过，石帘千里通。汲来聊煮茗，风味故应同。
先生天下士，偶迫诏书行。勿谓无奇对，惟言在孝经。
马令园中本，移来村墅中。太官令却献，黄帕不来封。
云日能催晓，风光不惜年。赖逢征客尽，归在落花前。
刊落间枝叶，推寻到本根。始知酬酢处，无化不乾坤。
城外升山寺，城中望宛然。及登无半日，欲到已经年。
南讹初应历，五日未生阴。灵药收农录，薰风拂舜琴。
弹指七十年，颜发遽如此。棒喝夹攻之，碓磨备尝矣。
行人须折柳，折取最长条。明日天涯路，无人看舞腰。
立在威仪外，全身在裹头。重重赐龙袖，难掩面门羞。
晖晖蓝田山，山下多绿玉。安得结茅茨，林间许容足。
重露覆千花，繁香凝畦圃。不忍日将曦，散逐微风去。
今日一念差，不即伐以柯。明日又重生，心熟将如何。
偶因华顶宿，抬手摘星辰。不敢高声语，恐尺天上人。
泪滴珠难尽，容残玉易销。倘随明月去，莫道梦魂遥。
路危防陟远，溪黑阻穷深。凉月如高士，频招未出林。
粝食忧民瘠，茅庐念士寒。一生怜此老，错把两眉攒。
雨晹皆应节，和气满平畴。欲识天颜喜，农家麦有秋。
欲社先知雨，将归未见花。那能长作客，夜夜梦还家。
离欲心无苦，药病皆拈却。眼耳有观音，岂用安手脚。
腻花金英扑，织莛玉段抽。萱如解荣悴，争合自忘忧。
清真去边幅，明白倾底里。枳棘见鸾凰，十倍跫然喜。
时平持论易，世否见才难。孤柱支颠厦，危船上急滩。
杨柳千寻色，桃花一苑芳。风吹入帘里，唯有惹衣香。
崔嵬扶桑日，阔会沧海潮。倾都看黄屋，此意竟萧条。
相见是非多，但旁观便了。庶无人共知，鼻孔长多少。
知有前期在，难分此夜中。无将故人酒，不及石尤风。
君知已似嗣，音义古来同。万物生相续，南薰鼓巽风。
游人峦山水，日晏澹忘归。但爱云烟好，那知仆马饥。
凤驾回天仗，鸳班集露门。须臾趋魏阕，杲日正中暾。
多贪缘纵欲，多欲必伤生。来日应难料，空留不善名。
古帆未挂时，后园驴吃草。日短苦夜长，行人须及早。
秋花冬更开，夏实冬还结。物理性难常，人意自为孽。
艰难别离久，中外往还深。已改当时发，空馀旧日心。
东庙小儿队，南风大贾舟。不知今广市，何似古扬州。
寂寥千古事，今日有谁登。落日云间合，空中露几层。
落日下青嶂，归云犹未安。倚杖无言久，夕阴生翠寒。
竹原与草堂，转眼事非旧。一壑今独专，造物有付授。
落日事搴陟，西南投一峰。诚知秋水浅，但怯无人踪。
半朽临风树，多情立马人。开元一株柳，长庆二年春。
食肉既无相，良工徒苦心。吁嗟君类我，何处觅知音。
春入坤宁殿，夭桃暖更饶。直缘心不妒，岂有壁涂椒。
风劲香逾远，天寒色更鲜。秋天买不断，无意学金钱。
帘密风时度，宫深日倍长。紵罗随节赐，黍麦趁新尝。
江南孟夏天，慈竹笋如编。蜃气为楼阁，蛙声作管弦。
五日天中候，南风物阜时。三边宽大诏，亿载太平期。
泛菊秋始佳，爱莲夏方娱。不如交此君，清兴无时无。
不触又不背，徒劳生拟议。开口更商量，白云千万里。
薰风锁重棘，补被去何勇。私我几日间，此意千金重。
古人重言德，初不论倾城。切莫伤容鬓，犹堪嫁孔明。
我爱梅花清，梅花怜我癯。宁为寒东野，毋为湘相如。
日落千山暝，风吹一路香。燕依花色紫，莺体柳丝黄。
浦口晚潮来，佳期那可待。浪急行兰舟，菽花更难采。
有无俱不到，生灭岂相干。得者随机应，未达莫颟顸。
二山皆在眼，未忍去淮津。三宿宁无恋，况非桑下人。
一畦失之荒，尔力亦可耨。天下方漫芜，尔功亦何有。
萧洒桐庐郡，家家竹隐泉。令人思杜牧，无处不潺湲。
花阑莺亦懒，不语似含情。何言百啭舌，唯馀一两声。
无边刹境，自他不隔毫端。十世古今，始终不离当念。
挑灯伴寒夜，兀坐竹炉边。赤脚知吟苦，时将山茗煎。
横侧数峰碧，逶迤一径开。无人相就宿，时有白云来。
松棚寻丈地，客至共开颜。堪笑杜陵老，坐思千万间。
隔是身如梦，频来不为名。怜君近南住，时得到山行。
风吹城上树，草没城边路。城里月明时，精灵自来去。
寥落古行宫，宫花寂寞红。白头宫女在，闲坐说玄宗。
仆云月未落，或谓夜过半。晓眠我正浓，漫漫何时旦。
岂计身封宋，只愁祀绝殷。不惟称克孝，亦自首三仁。
闻声不悟道，见色岂明心。大冶红炉里，真鎎不博金。
缣缃罗几格，无限有奇书。想在中间坐，浑如獭祭鱼。
借住郊园久，仍逢夏景新。绿苔行屐稳，黄鸟傍窗频。
远山谁放烧，疑是坛边醮。仙人错下山，拍手坛边笑。
晓色桃蒸霞，春阴柳垂雾。为问桥下船，沿流到何处。
日落游人散，山寒起树声。玲珑石上穴，处处有云生。
山崦少人渡，夕阳横钓艖。颠风卷重险，争浪扬层波。
交柯叆苍寒，不碍青霄路。油然隐者心，一声孤鹤度。
潜通大壑水，一杯千虑散。只因都放下，如熟病得汗。
大地雪漫漫，临行一句难。泥牛沉巨浸，玉马火中寒。
竹浊蟠小径，屈折斗蛇来。三年得归去，知绕几千回。
白玉千株暗，青云一径斜。从来少车马，恐是阿环家。
豫建无长虑，旁窥有贩心。绝嬴由吕相，继马乃牛金。
只影随惊雁，单栖锁画笼。向春罗袖薄，谁念舞台风。
乾坤皆数五，日月正符同。但仰重离照，难名厚载功。
如梦复性坐，寻思境外忙。因缘开利钝，语默自清凉。
直节豸献角，低枝鸾振羽。古色镇苍然，非烟亦非雨。
高人厌斋纷，不肯楼平地。木末敞轩窗，吒此超然意。
庭草根自浅，造化无遗功。低回一寸心，不敢怨春风。
幸自沉冥去，无端物色求。蓑衣亦堪钓，何必被羊裘。
种松雨濯发，折笋春堕指。长啸归去来，沧江一天水。
欹枕闻春雨，闭门见绿阴。可人歌扇底，犹有惜春心。
大块号万窍，强名之曰风。楚人无意义，乱说有雌雄。
差别道难通，应须识自宗。无根枯树子，月夜影重重。
兹峰虎蛇善，月下人去来。濯足瀑水源，山扉终夜开。
妄息寂自生，寂生知则现。知生寂自灭，了了唯真见。
寂寂中秋夜，含情出玉闺。河长看雁远，月皎觉云低。
形神雪山松，衣巾赤壁风。望之凛凛然，扫退炎尘红。
悠哉东湖水，不迎亦不随。相对澹无谈，可以乐我饥。
玉检匪颁隆，珠帘餽遗通。更挥谀墓笔，褒赞死姚崇。
昨朝捷旗至，明日警书驰。避殿犹如故，来庭定几时。
早知无廊庙，朝不素丘园。挥手谢世氛，保此中夜存。
雄也营身足，聃兮悞汝多。捐书知圣已，绝学奈禽何。
莫折红芳树，但知尽意看。狂风幸无意，那忍折教残。
山林有灌木，其大可蔽牛。藓石眠清阴，坐间天地秋。
跂跂有足蛇，脉脉无角龙。为虎君勿笑，食尽虿尾虫。
彤管播徽音，年年姒佐文。向来长乐注，溢美谩纷纭。
楼倚霜树外，镜天无一毫。南山与秋色，气势两相高。
崖阴日惨惨，石润露漙漙。何似蓝田下，高并玉山寒。
老身何可病，客舍只宜晴。晓鼎催煎药，窗间又雨声。
演出大藏教，言端语亦端。两头都坐断，一剑倚天寒。
今朝忽至前，郭索当炎伏。也知楚人馋，不待秋霜熟。
此行殊匆匆，天色不肯借。更待海棠晴，满意孤山下。
影浸苍凉月，香随澹荡风。露华初汎汎，秋思莫匆匆。
淅沥排炎暑，潺湲弄晚晴。不知来远近，常作对床声。
十载溪山梦，一川桃李花。春深犹是客，几日定还家。
昔年有迁客，携手醉嵌岩。去我岁已百，游人忽复三。
凡夫有我侬，贪嗔百种凶。佛说多方便，令归此法中。
憎却堤边柳，青丝复尔长。自怜愁里鬓，不觉暗中霜。
人已就船眠，犬知何处吠。雨来闹秋江，全似茶铛沸。
墨坐半百春，无喜亦无瞋。东西行七步，抖擞旧精神。
君知作县易，我知作县难。临深以思险，愿勿作易观。
新传服气诀，旧喜步虚吟。儿女不难弃，云山何处深？
晓连星影出，晚带日光悬。本因遗采掇，翻自保天年。
竞索驾高车，吾宁守户枢。安能念荣悴，且欲辨贤愚。
溅石韵寒泉，依稀言语处。回处觉无人，又上前溪去。
至宝不自献，韬藏亦英华。余香被草木，秀擢幽岩花。
昼扃熟鹿守，晨启素鸦驯。延陵挂孤剑，吴月照峩岷。
清紧如敲玉，深圆似转簧。一声肠一断，能有几多肠。
马足早尘深，飘缨又满襟。吾师有甘露，为洗此时心。
泉急喧溪碓，山深怯瘦驴。翟汤如肯隐，来此卜幽居。
蟹性最难图，生意在螯跪。伊人得之妙，郭索不能已。
罗家隔香积，天国近花坪。何日同搜览，题诗索载赓。
嵩阳不得到，华顶可徘徊。当知吾性分，自有一天台。
和风起天路，严气消冰井。索索枝未柔，厌厌漏犹永。
故国歌钟地，长桥车马尘。彭城阁边柳，偏似不胜春。
不惜将黄金，争头买颜色。妾貌自可恃，谁能苦劳力。
异色深宜晚，生香故触人。不施千点白，别作一家春。
见说西溪里，群花艳正繁。不知红影下，谁共醉芳樽。
红颜称绝代，欲并真无侣。独有镜中人，由来自相许。
剧暑当三伏，新凉似九秋。日光还欲吐，云影未全收。
残阳下西岑，暝色起平坂。林下一僧归，钟声烟际远。
雷风火泽水，独艮不言山。朔易指方位，万形消息间。
不用唐言译，休将梵语传。摩醯首罗眼，对面隔西天。
德盛时逢险，乾刚坎在前。谚云姑少待，乐饮岂徒然。
北斗七星高，哥舒夜带刀。至今窥牧马，不敢过临洮。
风起即千里，风回翻问津。沉思宦游者，何啻使风人。
承佛记堪任，情忘境自沉。解吹无孔笛，弹得没弦琴。
梅开群玉府，柳试缕金衣。过腊山逾瘦，迎风水渐肥。
尘匣启菱花，丑妍无不识。羞杀几英雄，霜髯太煎逼。
展武沈沦后，波澄一鉴明。桑田复更变，触目总柴荆。
溪边花满枝，百鸟带香飞。下有一白鹭，日斜翘石矶。
一峰如龟横，得自禅翁说。众山迤逦来，宛然此前列。
官身有吏责，触事遇嫌猜。野性岂堪此，庐山归去来。
红粉虽云妙，鹅黄亦大奇。欲知堪画处，绝胜采江时。
月湿松梢露，溪鸣竹里风。是中有诗味，何日一樽同。
一杯齑餺飥，老子腹膨脝。坐拥茅檐日，山茶未用烹。
春秋思报本，忠孝原有祠。仪物修孔时，击鼓吹豳诗。
手轮摩尼珠，身坐盘陀石。普请大地人，念彼观音力。
点点万家灯，风清醉复醒。广轩高绝处，俯瞰一天星。
雨麦浑漫垄，风梅已退妆。高鸿望燕塞，飞疾不成行。
北枝未春风，南枝先暖雪。吹香只自怜，驿使音尘绝。
连宵接软语，共说梦中梦。聚行时未多，归骖忽已动。
瑶池罢游宴，良乐委尘沙。遭遇不遭遇，盐车与鼓车。
岁穷惟益老，春至却辞家。可惜东园树，无人也作花。
摛辞气为主，盛气理或差。大音等韶护，小巧同春葩。
有意嫌兵部，专心望考功。谁知脚蹭蹬，几落省墙东。
思古理鸣琴，声声动金玉。何以报昔人，传此尧舜曲。
自君之出矣，懒妆眉黛浓。愁心如屋漏，点点不移床。
杨柳东风树，青青夹御河。近来攀折苦，应为别离多。
叮咛损君德，无言真有功。任从沧海变，终不为君通。
中扃自清凉，穿凿多门户。神凝一气归，陋哉勤纳吐。
至今说花县，当日奉潘舆。未必若赵母，囘班候起居。
野笋冲泉出，山花避石开。余方有公事，不为等闲来。
正砾何所知，说法犹咄咄。况此空洞中，孰能无启发。
劫火曾洞然，木人泪先落。可怜傅大士，处处失楼阁。
深林拥苍翠，绝巘顷陂陀。便欲褰裳去，乘风逸兴多。
生松郁寒灰，破褐出残絮。童儿不耐烦，微吟起身去。
异世犹相惎，同时必见攻。区区一枝笔，悔惜与文通。
砾索池边树，疏花照浅清。虽无却月观，且有一枝横。
何氏之从学，源流远有余。穷经类元凯，能赋似相如。
九十九冈遥，天寒雪未消。羸童牵瘦马，不敢过危桥。
暖山孰云静，汉水亦非动。二见因妄生，仁智何常用。
惟不识泥土，堆根抱玉泉。虽离岩谷伴，也则翠千年。
客路逢佳节，无欢更益愁。前山造云日，登陟不因游。
芗林未置身，泛宅先入手。二疏归来时，能似今日否。
西子宴姑苏，灵胥赐属镂。如何居上宰，忠越不忠吴。
千骑亟游赏，宾盖纷相随。不知是日欢，何如清夜时。
安得神仙术，试为施康济。使此平望村，如吾江子汇。
虽为林园居，不忘江湖趣。更着小舟横，无惊野禽聚。
物理窥开后，人情照破时。有权能处置，更狡待何为。
高峰御皎月，深壑泻飞湍。谁来白云里，与汝凭栏看。
呼风忙趁鱼，一片如掌大。且等后船来，过船犹早在。
竹不愧老可，人今无老坡。聊将一卮酒，相与酹苹波。
宫门一闲入，临水凭栏立。无人知我来，朱顶鹤声急。
吾叔非凡士，从来眼目长。相期在今日，此意最难忘。
溅沫响空谷，分流清法筵。元因卓锡地，今为洗钵泉。
绵绵千丈丝，就此一寸的。但愿的成莲，莫教莲蒂意。
圣涯浩无边，人乃揭其浅。安知舍瑟中，道味益深远。
数面成骨肉，子归将何之。长啸盼天外，云意俱迟迟。
夜啸千崖裂，朝吟万象苏。山人大自在，无泪捋君须。
竹洞何年有，公初斫竹开。洞门无锁钥，俗客不曾来。
我有一转语，历劫常如此。迥绝无人和，聚头相共举。
二亭归然立，紫薇为题颜。朝晖射银钩，伟观压海山。
疏凿人何在，流功几世余。农氓诵名氏，不数郑公渠。
峭绝崩云处，泓澄忽此逢。宁知一勺水，清润入千峰。
人生无家别，亲故伤老丑。剪纸招我魂，何时一樽酒。
我行天即雨，我止雨还住。雨岂为我行，邂逅与相遇。
东宫白庶子，南寺远禅师。何处遥相见，心无一事时。
临川数落花，康节爱花谢。若作荣悴观，此特花之下。
唐不过李仙，宋不过苏子。此泉来高处，亦复聊尔耳。
画堂灯已灭，弹指向谁说。去住本寻常，春风扫残雪。
白传落草堂，茶果替鱼肉。不妨天与富，锦绣以为谷。
霜降水反壑，风落木归山。冉冉岁华晚，昆虫皆闭关。
近砌掷鸣签，长檐悬素绠。湿翅暝鸦归，高梧落寒井。
云岑抱秋阴，水木起夜色。原野渐萧条，田禾卷阡陌。
舍肉增长叹，分甘僵浅斟。赠君椒柏酒，慰我蓼莪心。
劣知针粟大，出没似通灵。不但能膏吻，元来善隐形。
富有十年别，贫无一觉眠。好来同夜话，相共酌清泉。
穉绿藉老红，政尔有余妍。万虑不作时，清朗见尧天。
西风破幽馥，东篱散清好。渊明不可作，解后芗林老。
不待东风拆，池塘已自春。试看源上客，犹恐是秦人。
秋雨歇复下，西风微自凉。不妨舟系柳，已贷汗反浆。
曹溪无一滴，谁道庵名亦。问讯老维摩，铁壁复铁壁。
二相去留际，中原治乱分。异时马上泪，遥洒曲江坟。
艺兰北涧侧，涧曲风纡余。原言植根固，芬芳长慰予。
夜深展书读，伊吾声比屋。掩映杖头光，穿破西园竹。
榆儿复榆妇，造屋兼造车。十七八九夜，还书复借书。
青冢锁香魂，罗浮埋玉质。美人薄命多，临风空太息。
人生贵德时，一笑亦足适。三冬冰雪辰，几遇佳风日。
临风脱佩剑，相劝静胡尘。自料无筋力，何由答故人。
天运自消息，诗人诗平章。何花春不红，何草冬不黄。
群形寂无声，四野澹将夕。中庭聊极目，一鸟渡空碧。
牧童见客拜，山果怀中落。昼日驱牛归，前溪风雨恶。
今朝五月五，击动禾山鼓。郁垒与神荼，欢呼齐起舞。
世事日可见，身名良蹉跎。尚瞻白云岭，聊作负薪歌。
相如玉片瑕，翳眼有空花。投机不施笏，定动岂能差。
君看莲出水，万物安堪比。居尘不染尘，欲界行禅理。
贾谊因才逐，桓谭以谶疏。古今常似此，吾道竟何如。
劝我著新衣，深辞老不宜。如今百事懒，不比舞雩时。
小斋标新名，清风自成响。世累已破除，阳来道方长。
大腿圆长健，小脚粗铁线。班白黄色真，此名金不换。
云雾充饥腹，烟霞补破衣。祝融峰顶寺，几度对斜晖。
五柳柴桑宅，三杨白下亭。往来无一事，长得见青青。
江水夜韶乐，海棠春贵妃。殷懃向春道，莫遣一花飞。
阴风西北来，青海天轩轾。白水暮东流，魂断苍梧帝。
浮游世界海，无心舟自虚。簸荡从滔天，不管风涛虞。
周有说爱莲，陶有诗爱菊。吾居则谁与，其诸子猷竹。
倚崖开翠屏，临潭置苔石。有所独无人，君心得未得。
短日行梅岭，天门郁嵯峨。江西万里船，归期无柰何。
无客共谈道，有谁能赏心。人生要自得，穷困吾能禁。
浮龙倚长津，参错走洲渚。苍梧云正愁，初日翳复吐。
片纸展信旗，舒卷通消息。其中一个字，今古无人识。
野色混晴岚，苍茫辨烟树。行人下山道，犹向都门去。
君子存大体，小人无常心。於人不求备，受恩唯恐深。
红桥二十四，明月照笙歌。若是迷楼在，游人应更多。
醉掬山先走，行呼月后随。欲眠梧影下，又恐白云知。
沿堤过竹所，履声惊龟鱼。人生适意耳，何必驷马车。
慾波如浊流，心源如古井。不患无清泉，只恶无修绠。
浪说身如蝶，安能及蝶哉。穿花终日去，据槁霎时回。
拆却相公庵，泥却驸马竹。天下人总知，流入传灯录。
浙江天阙下，婆恶祖龙知。在汉如西渭，於周比右伊。
涌金春色晚，吹落碧桃花。一片何人得，流经十万家。
南亩种豆苗，苗稀草犹胜。农人费锄耘，凶秽何不净。
何必关山远，凉风在殿西。箫声犹袅袅，舞袖忽凄凄。
知是几年竿，细察早颟顸。一声无孔笛，寥寥天地宽。
浇花惟要早，芟草不知名。新竹生来巧，南墙补数茎。
为花能工诗，不如赋拙赋。珍重舂陵翁，能寻所乐处。
边地莺花少，年来未觉新。美人天上落，龙塞始应春。
尖新赖摹画，老秃计休闲。露顶张长史，科头管幼安。
滟澦拓瞿塘，二孤障澜蠡。大哉神禹功，天地相终始。
春风来几日，先入辟疆园。身外无馀事，闲吟昼闭门。
为尔有令德，存心孝且恭。推之施有政，往矣尹兹东。
风尘日已远，郡枕子陵溪。始见神龟乐，优优尾在泥。
积霭收残雨，千峰在小楼。忽然空远思，野服上渔舟。
万木惊霜风，千林著秋色。堪笑寒山子，到处觅不得。
有剑弹欢铗，无金筑隗台。孝王虽贵介，犹解客邹枚。
元祐赋律古，熙宁经义新。请君忙改艺，诗好误终身。
南窗背灯坐，风霰暗纷纷。寂寞深村夜，残雁雪中闻。
倾尽宝山宝，全身入荒草。若是凤凰儿，不向那边讨。
清宵难独寐，谁把曲来讴。曲里声声思，离人辗转愁。
春风有时恶，春风有时好。人竞逐春风，却被春风恼。
岌岌青松外，安知鸟翼孤。寒猿三叫罢，便是蜀州图。
我本邯郸士，祇役死河湄。不得家人哭，劳君行路悲。
种花满西园，花发青楼道。花下一禾生，去之为恶草。
壮岁髭如漆，年来暮景侵。便令如雪白，捻断不妨吟。
白社羁游伴，青门远别离。浮名相引住，归路不同归。
火中寒暑退，造物其犹醵。老身不茧蚕，清夜独警鹤。
乍脱惊涛恐，犹为曲木看。昔人憎胜母，吾亦畏长滩。
绰约去朝真，仙源万木春。要知窃桃客，定是会稽人。
石沈辽海阔，剑别楚天长。会合知无日，离心满夕阳。
船子下扬州，浮萍逐水流。一声河满子，千古动悲愁。
敛辔遵龙汉，衔凄渡玉关。今日流沙外，垂涕念生还。
身口意清净，是名佛出世。身口意不净，是名佛灭度。
林外三椽建，常思愒息时。莫教嫌迫窄，中有五须弥。
荆益俱危急，风涛共一舟。未知策应使，兵已至何州。
胸怀自洒落，风月特寓形。造物无尽藏，何假乎丹青。
湖北山无地，湖南水彻天。云沙真富贵，翰墨小神仙。
异时兰见耡，只以当门故。请君阳春看，少让梅一步。
村酒家家熟，溪船处处通。香山妄分别，学士与谁翁。
夜月玉堂前，春风紫盖边。想君都看破，宁与我周旋。
贾傅松醪酒，秋来美更香。怜君片云思，一去绕潇湘。
总总长柯上，离离翠实疏。休夸冒霜雪，仅得守门闾。
顷来多谑浪，此夕任喧纷。故态犹应在，行期未要闻。
萱草秋已死，岁暮有严霜。落日渭阳明，涕泪溅我裳。
博士雅好饮，空山谁与娱。莫向骊山去，君王不喜儒。
人久众所僧，物久众所惜。为负磊落姿，不随寒暑易。
释迦不出世，四十九年说。祖师不西来，少林有妙诀。
千峰云未还，数树芭蕉绿。风雨暗黄昏，何人共幽独。
懸瀑若剑立，空潭如镜平。未能照魑魅，且用斩长鲸。
沟水通宫苑，泠泠去复回。无人漏言语，红叶是良媒。
策筇山下路，未省尽幽寻。回首见桑枯，始知墟落深。
鸳鸯离别伤，人意似鸳鸯。试取鸳鸯看，多应断寸肠。
榜青宫阕里，天风五月秋。应怜耦耕者，曝背向农畴。
养尔逢多难，常忧学已迟。辟疆为上相，何必待从师。
峄山访秦碑，断裂无完笔。惟有筑城词，哀怨如当日。
闻之元城公，南州宜止酒。止酒纵未能，少饮还得不。
四壁无遮碍，凭阑豁远胸。何须高百尺，亦可卧元龙。
名正安亦正，形端景亦瑞。呼来并诺去，驴屎杂栴檀。
甲子今重数，生涯只自怜。殷勤元日日，欹午又明年。
辛夷花烂开，故人殊未来。愁看柳渐绿，更忍折残梅。
汉语杂胡语，堪嗤莽太愚。安知若韑字，已是孝单于。
有物先天地，无形本寂寥。能为万象主，不逐四时凋。
雁来书不至，月照独眠房。贱妾多愁思，不堪秋夜长。
栽田且博饭，随分煮藜苋。一任少丛林，佛法不怕烂。
上竺雪来时，四山都作冻。团团玉屏风，围绕浑无缝。
萧洒桐庐郡，严陵旧钓台。江山如不胜，光武肯教来。
持诵心无辍，不事闲言说。夜夜礼观音，水裹捞明月。
玉雪色可爱，金石声更清。孰知催轮早，跬步不可行。
献笑果不情，貌亲初不爱。谁言百年交，投分一倾盖。
倦采蘼芜叶，贪怜照胆明。两边俱拭泪，一处有啼声。
昔别矜年少，今悲丧国华。远来同社燕，不见早梅花。
春透水波明，江湖从落魄。三十六鳞成，禹门看一跃。
一合相思泪，临江洒素秋。碧波如会意，却与向西流。
人怨花迟发，天教暖早催。不知要催落，却道是催开。
后园驴吃草，开口见心肝。潘阆倒骑处，有谁能解看。
众鸟高飞尽，孤云独去闲。相看两不厌，只有敬亭山。
渌水明秋月，南湖采白蘋。荷花娇欲语，愁杀荡舟人。
见花忆郎面，常愿花色新。为郎容貌好，难有相似人。
去年春日盛，七十庆仪新。今岁从头数，重过一万春。
长疑佛界中，天女来行乐。为怕山风寒，仙衣尽重著。
花房小如许，铜剪黄金涂。中有万斛香，与君细细输。
事事物物间，私皆在所涤。一裘憾虽微，子路必勇克。
行矣脱锦绷，笙竽奏风篁。岁晚尤可敬，霜雪不改常。
索鍊无如事，难知莫若人。人情随手别，事体到头均。
万卉春风度，繁花夏景长。馆娃人尽醉，西子始新妆。
未卷半帘霜，犹疑在庭月。倚树汲清泉，疏风猎华发。
要去不得去，要往不得往。打破大散关，脱却娘生绔。
杰阁入风云，分明是得君。湖山尽行乐，愁杀岳将军。
世上无穷事，生涯莫废诗。何曾好风月，不是忆君时。
寒草才变枯，陈根已含绿。始知天地仁，谁道风霜酷。
大易缘何有，难逃此问中。不从横画会，爻象总能通。
头上百宝钗，终身不相失。唯有鸳鸯席，承欢难可毕。
炎凉苍狗变，光景白驹驰。忽见镜中者，惊询汝是谁。
誓将三寸舌，求结万人缘。宝刹成功日，当期道法圆。
辈流魏家芳，要领僧榻梦。翛然目为青，未敢蜚鸿送。
山河镜上尘，猕猴背苦辛。参玄识得镜，了了见方亲。
格力穷方进，功夫老始知。尽教人贬驳，唤作岭南诗。
锦绣胸中富，珠玑笔下生。如何鹿门去，不向玉堂盛。
清净当深处，虚明向远开。卷帘无俗客，应只见云来。
青云千里心，白鹭一点雪。谁将玉笛吹，吹下关山月。
龚孔与丽华，迷昏章宵昼。只知欢似前，岂知祸萌后。
前身寒山子，後身黄鲁直。颇遭俗人恼，思欲入石壁。
两岸束青天，中有月皎皎。乍可谓月低，不可谓天小。
崖居供给少，不用犬防篱。只恐偷儿黠，来窥壁上诗。
悌以其事兄，温恭尽乃情。出门惟敬长，内外一於诚。
仲尼一旅人，吴楚据南面。不知千载下，究竟谁贵贱。
激浪闻澎湃，山神阴力多。风涛归指顾，海若敢谁何。
行行西崦西，螟色苍然入。芸芸各归根，我亦坐内息。
位历三朝重，风行四海深。坐将仁厚意，潜助发生心。
峰色秋天见，松声静夜闻。影孤长不出，行道在寒云。
朔风飘胡雁，江城带素月。安得覆八溟，滂沱洗吴越。
欲逐淮潮上，暂停渔子沟。相望知不见，终是屡回头。
香来著吾怀，先想织织手。果遇赠香人，经年何恨久。
狗走拌擞口，猴愁楼搜头。瑞岩门外水，自古向西流。
伴我行千里，携君过万山。未明心地印，难透祖师关。
江青沙日暖，雄鸭雌鸳鸯。相看不相识，花晚褪红香。
晓陌携笼去，桑林路隔淮。何如斗百草，赌取凤凰钗。
闭户欲推愁，愁终不肯去。底事春风来，留愁愁不住。
柳挂九衢丝，花飘万家雪。如何憔悴人，对此芳菲节。
著意绣鸳鸯，双双戏小塘。绣罢无心看，杨花满绣床。
南山正相值，虚阁出林杪。不待清风生，修然游八表。
躞蹀水穷处，鸡犬非人间。褰裳不用涉，迤逦逃秦山。
此夕炎氛罢，浩然天意秋。桂华兼月上，槎影带星流。
清泉浇后活，夜雨剪来新。有客陈三韭，无钱致八珍。
驴多为令仆，蚁亦拜侯王。恰则封万户，俄然梦一场。
晨昏礼法供，击鼓齐七众。堪笑木兰僧，饭了空声送。
文王久不出，贤士如土贱。妻孥从饿死，敢爱黄金篆。
一株新柳色，十里断孤城。为近东西路，长悬离别情。
百丈狸奴面，沩山鬼睛眼。见人空解笑，弄物不知名。
霁景明如练，繁英杏正芳。姮娥应有语，悔共雪争光。
肩舆岂不稳，万象非我有。呼童换马来，湖山落吾手。
城头叠鼓声，城下暮江清。欲问渔阳掺，时无祢正平。
止水搅不动，好山邀辄来。松间寒月晚，似角两翁催。
腊月火烧山，胡僧入汉关。一头卷螺发，两耳带金环。
半岁吏尘役，天书教放归。思量难报称，安稳饭和衣。
北内风光别，仙家日月闲。紫皇天下养，金母在人间。
眼明双白鹭，身隐一黄牛。玉辔章台陌，可怜供百忧。
草合路如线，偶随樵子行。林间遇磐石，小憩看春耕。
冰解初分窦，波平便泛舟。岸花红吊影，沙鸭绿昂头。
店远鸡声近，月斜人影长。再三谢风露，拜赐一天凉。
马识青山路，人随白浪船。别君犹有泪，学道谩经年。
返必展墓入，去当哭墓行。谁知颜氏子，事死乃如生。
偶得西斋字，向西开此斋。人间诗眼少，天下夕阳佳。
两瀑五十里，炎蒸雨雪靟。那知庐阜境，元只在吾乡。
午位星杓正，人间令节同。四时和玉烛，万物被薰风。
亲莫如父子，远莫如蛮夷。蛮夷和亦至，父子失须离。
事故不可料，柯烂棋局更。两家骨肉内，往往隔死生。
六合横驰鹜，道人门不开。回头顾明命，鞭辟入身来。
妾昔与夫另，夫曾共妾言。忍能幸夫死，不复顾姑存。
囷粟分公瑾，千金寿仲连。山人不须此，再拜菊花前。
粉末为四体，春风为生涯。愿得纷飞去，与君为眼花。
物理本不齐，杂然各异分。参伍宁无疑，要在审所问。
拗折妆藤枝，靠全险崖句。佛祖谩寻踪，无你湊泊处。
节物都何晚，佳辰容易过。黄花不足念，当奈酒杯何。
牢笼不肯住，呼唤不回头。古圣不安排，至今无处所。
杳杳孤峰上，寒阴带远城。不知山下雨，奎斗自分明。
兵待皇威振，人随国步安。万方休望幸，封岳始鸣銮。
人为天地心，体焉天地同。病於有我私，不能相流通。
同阬无异土，千古少人知。月下休相唤，还从旧路归。
追随三十载，艰难愧深情。何处埋尔骨，呼号傍孤城。
贾生空痛哭，汉吏孰分忧。谩倚天为命，天命不自由。
轻雷不成雨，阙月却穿云。独倚南斋柱，长吟到夜分。
我乘凋瘵后，未省见花开。安得一千里，同携登此台。
毒暑弥三伏，微凉起二更。月窗风竹乱，涸渚露荷倾。
日气层层秀，连山万丈孤。崔嵬天上影，一半入江湖。
安石作假山，其中多诡怪。虽然知是假，争奈主人爱。
只见漫天雪，元来亦有花。两三花自好，半树太多些。
大连少连者，夫子笔之书。谁谓东夷子，而於丧善居。
果核无殊性，惟榴有北南。红榴满天下，不似玉榴甘。
斜枕绿蓑衣，醉眠呼不醒。午夜天无云，月满孤篷顶。
蚁门知将雨，虫鸣觉近秋。衰翁非爱酒，无计奈孤愁。
今人宗晚唐，琢句亦清好。碧海掣长鲸，君慕杜陵老。
巉岩古径幽，疏林阁秋雨。小立藓花寒，江清鱼可数。
叩门真丈夫，一揖弃拘检。人物晋风流，班坐黄玉簟。
江南仲冬天，紫蔗节如鞭。海将盐作雪，出用火耕田。
山泉两处晚，花柳一园春。还持千日醉，共作百年人。
汉苑花何处，唐陵柏已空。相逢大堤柳，令我忆苏公。
年长身多病，闲钞已试方。未甘先犬马，毕命报恩光。
西湖频送客，绿波舟楫轻。春入萝径静，浪花翻远晴。
自得穷通乐，而无宠辱惊。韬光聊混俗，去知默陶情。
由晋以至唐，几人作文字。前有酒德颂，后惟醉乡记。
辞本春秋作，聱翁策固长。漫嗟褒贬迹，孰继老汾阳。
主命亦危矣，媪谋真拙哉。烦君赐妾杖，嗔妾覆君杯。
舞衣叠翡翠，海月挂珊瑚。香满流苏幄，相迎问醉无。
皇皇问津者，藐藐耦耕人。不识吾夫子，宁非古逸民。
是谁迫我母，持炙致诸宾。惊起自接取，云宾此老亲。
昔公颂诗书，论世犹尚友。生幸同斯时，识面可独不。
千载几梅诗，难在道首处。便是武夷翁，亦赏西湖句。
丁与水同宫，王将耳口同。尹来居口上，山岫获重重。
压蔗出寒浆，敲冰簇画堂。人间正袢暑，天上绝清凉。
一条古时水，向我手心流。临行泻赠君，勿薄细碎仇。
书来相借问，客至欲如何。自草黄庭去，归来管割鹅。
平生无町畦，任真但落魄。烂醉是生涯，天地为棺槨。
宝施三千界，住相终成坏。离相达无余，此是空知解。
自公来问易，不复待加年。更有垂帘会，遥知续草玄。
楚山全控蜀，汉水增吞吴。老眼知佳处，曾看八境图。
凉汉清泬寥，衰林怨风雨。愁听络纬唱，似与羁魂语。
白日依山尽，黄河入海流。欲穷千里目，更上一层楼。
不作风波民，已铸赫胥印。同好岂无人，望崖行少进。
移身不移步，移步不移身。走却金师子，捉得玉麒麟。
江头云阁雨，柳色与春深。船发春风阻，谁知客子心。
直下无窠窟，不用求奇特。皓玉本无瑕，雕文丧君德。
雨作糟床注，秋生鲈鱠思。卷帘了清景，沉水袅烟丝。
金缕黄龙扇，兰芽翠釜汤。君王回浴殿，步辇正生香。
假使百千劫，所作业不忘。因缘会遇时，果报还自受。
贝叶非文字，决择世间事。义理妙难通，假立多门路。
西湖湖里水，南山山上云。天台拄杖子，相见笑忻忻。
藜床坐来久，前年曾到门。闻道蓬蒿满，秋风著旧根。
境胜日偏长，心清夏更凉。超然远览处，何止傲羲皇。
牵羔仍抱子，翁媪各鹑悬。破扇题周易，全家赖卦钱。
早雁忽为双，惊秋风水窗。夜长人自起，星月满空江。
怜彼武昌柳，摇落向江潭。虚名竟何益，北斗与箕南。
春园芳已遍，绿蔓杂红英。独有深山客，时来辨药名。
醉后乐无极，弥胜未醉时。动容皆是舞，出语总成诗。
岑辅何为者，当年唱不应。名随诗石在，附骥两青蝇。
壮岁故多病，老年知不堪。何须看公案，只此是真参。
东西耕钓窟，左右利名津。倚遍阑干曲，知几有几人。
哀怨杨叛儿，骀荡郎知否。香死博山炉，烟生白门柳。
不资冬日秀，为作暑天寒。先植诚非凤，来翔定是鸾。
隐君在何许，遗迹此山阿。春风闭门处，回首空烟萝。
力不扶微学，心犹守旧闻。壁间科斗字，秦火岂能焚？
孤枕闻莺起，幽怀独悄然。地融春力润，花泛晓光鲜。
造物作梅花，毫发无遗恨。楚人称芳兰，细看终不近。
天风来广寒，吹下云锦裳。虽无金错刀，缇革余敢忘。
天女来相试，将花欲染衣。禅心竟不起，还捧旧花归。
天以行故健，火以宿故庄。卓哉主一翁，挈我洙泗上。
兴化打克宾，猛虎蓦腰骑。养子不及父，家门一世衰。
西底空流水，东垣但聚云。最伤梅岭望，花雪正纷纷。
泉石宁人癖，烟雨宁我惛。是间有佳趣，不可无此君。
秋竿倚石台，沙鸟喑相猜。一草有时劝，几朝鱼不来。
质暴难入德，心粗宁配义。君看箪瓢人，磨礲极醇粹。
年近古稀有，不易升此堂。他日留泉下，须留姓氏香。
浮云连海岱，寒芜际碣石。落景惜登临，人烟渺萧瑟。
慈心净无垢，尚爱南斋竹。当暑得清风，冷然若新沐。
冉冉梢头绿，婷婷花下人。欲传千里信，暗折一枝春。
磑湍方电激，黡屑已云霏。诚哉智者乐，力少功不赀。
老梢虑航危，隆栋忧厦颠。危欠维楫尔，颠将覆压焉。
肃肃槐庭午，沉沉玉漏稀。皇恩乐佳节，斗草得珠玑。
封霜连锦砌，防露拂瑶阶。聊将仪凤质，暂与俗人谐。
农桑乘晓日，凌乱如碧油。紫椹熟未熟，但闻黄栗留。
自惭闲索居，岂贪颜色盛。爱渠真不言，可以通三径。
一岁两逢春，皇都景物新。发生何处早，甲拆验庄椿。
紧隘花班项，无毛黑漆光。纵有完颜勇，终须受祸殃。
纹竹起嫔虞，因怀二女居。君泪夫人泪，思欤抑怨欤。
张子五车读，笔作蛟龙腾。百战气弥厉，依然短檠灯。
湛湛碧涟漪，老松欹侧卧。悠扬绿萝影，下拂波纹破。
送君若浪水，叠叠愁思起。梦魂如月明，相送秋江里。
村乐殊音节，蛮讴欠雅驯。老儒无酌献，歌此送迎神。
相别音书断，相逢语话稀。平生胶漆处，正要世情疑。
白首仍多病，青灯独掩扉。云低闻雁过，雨急待儿归。
呼吸湖中水，山椒寄此身。洞门风雨夜，电火逐霜鳞。
整整复欹欹，微微褪玉肌。娇羞说不尽，露下月低时。
万里倦行役，秋来瘦几分。因看河北月，忽忆海东云。
遥岑谁画卦，置此荆山鼎。乍可姹女飞，千秋觇溟涬。
西方石为简，东山人可与。不用量三江，聊以压四虎。
送客攀花后，寻僧坐竹时。明朝莫回望，青草马行迟。
山川殊壮丽，井邑亦繁雄。独有羊城庙，萧然瓦砾中。
院似禅心静，花如觉性圆。自然知了义，争肯学神仙。
妾意憨如昔，君心苦不常。未闻求故剑，别有献明珰。
巧须出大造，清欲与秋争。鸟残桃见核，虫蠹叶留痕。
持经力荷担，忘机越圣几。深心奉尘刹，古佛共同参。
拟去竹坞间，煎茶炷新料。从容二士谈，领会一语妙。
珠帘半窗月，修行一帘风。何事今宵景，无人解与同。
杭城打六更，市楼已攒点。流年莫催人，老色将冉冉。
万木枯岁晚，寒梅独不移。幽香对白雪，清景月明时。
景纯过官舍，走马不曾下。蓦地趁朝归，便遭官长骂。
食蠹非嫌蠹，声来古木高。谁将琵琶弄，写入相思槽。
南山尝种豆，碎荚落风雨。空收一束萁，无物充煎釜。
夜直藉藁寝，入朝徒跣行。虽知迫明诏，可惜欠陈情。
鬓乱羞云卷，眉空羡月生。中原犹将将，何日重卿卿。
锦城梅花海，十里香不断。醉帽插花归，银鞍万人看。
秋到情怀恶，美人天一方。夜深窗转月，梦断角吹霜。
芳心尘外洁，道韵雪中香。自是神仙骨，何劳更洗妆。
一声苍壁裂，再奏蛟龙悲。事往迹犹在，山空人不归。
天地西江远，无家问死生。凉风起天末，万里故乡情。
鸡鸣天汉晓，莺语禁林春。谁入巫山梦，唯应洛水神。
日短循除庑，溪寒出臼科。官居图画里，小鸭睡枯荷。
孤塔岧峣立，犹传学绣人。五尖如好在，针线不胜春。
空空古廊殿，寒月落斜晖。卧听未央曲，满箱歌舞衣。
洛花肉红姿，蜀笔丹砂染。生绡多俗格，纸本有真艳。
父母之爱子，心乎惟疾忧。可能不自爱，而忍使亲愁。
秋风故关路，蝉噪日斜时。有客驱征马，茫茫天一涯。
春雪满空来，触处似花开。不知园里树，那个是真梅。
当年花草径，满目旧林亭。无复东山妓，空门苔藓青。
更上一层楼，清风似饵钩。钎鳞吞不得，莫怪钓竿头。
靠布袋作梦，有甚惺惺处。若遇当行家，唤醒吃茶去。
置马步岩间，岩前得平地。肴蔬取行簏，粗饱有遗味。
姑待二年采，聊为卒岁谋。可怜齐鲁俗，乃欲比封侯。
作福常回施，天龙善鬼神。威光常覆护，使汝免灾迍。
富女易生骄，贫女难保节。殷勤路上花，行人意先折。
妆点林泉趣，销除市井心。平生踚伏计，到此意偏深。
赏花高阁上，负约罪难回。若许将诗赎，何时不可陪。
关山客子路，花柳帝王城。此中一分手，相顾怜无声。
巢由老箕山，遁世聊可耳。临流愧尧舜，又甚陈仲子。
智者有所说，后生谁究明。韦编具此眼，时止复时行。
八列方隅位，四周分至时。画疆兴庶务，地矩囿天规。
黄叶因风下，甘从洛浦隈。白云何所为，还出帝乡来。
云生山气佳，云卷山色静。隐几亦何心，此意相与永。
万事问不知，山中一樽酒。扫石坐松风，绿阴满巾袖。
红尘岁月晚，白社烟霞交。相思得相间，作底不逍遥。
家业尽抛离，沿街卖笊篱。胸中无限意，不许老庞知。
山险者夷之，梯以石齿齿。於间遂成台，有梅适堪倚。
原原锡潭水，汇此南城阴。岸花有开落，水盈无浅深。
中兴日月明，王气山何在。万物饰昭回，稽首王言大。
居独念无僻，境动情不肆。圣人然后能，学者须敬忌。
尚不求真语，何能计妄言。且饶只麽会，犹是弄精魂。
颍水非汉水，亦作蒲萄绿。恨无襄阳儿，令唱铜韑曲。
上弦明月半，激箭流星远。落雁带书惊，啼猿映枝转。
倚杖长松底，无风昼自凉。吾庐傍林壑，嘉木耸千章。
吃粥吃饭过，听风听雨眠。风光俱买尽，不费一文钱。
自从别銮殿，长门几度春。不知金屋里，更贮若为人。
客有过吾庐，自言师陆朱。故应东海若，不及北山愚。
独到山下宿，静向月中行。何处水边碓，夜舂云母声。
团团宝华岩，重重荫珍木。归来得商鼎，试鬻溪边绿。
突薪初不戒，绠缶始言功。累甓为墙壁，前人智未工。
南泉中水草，古锥更老倒。放却鼻头绳，四天无处讨。
危亭入幽深，正在修篁里。坐久寒逼人，暂来须索起。
走却坐禅客，移将不动尊。世间颠倒事，八万四千门。
雪压双林树，风号万籁寒。瞿昙曾入灭，衲子眼难瞒。
怪底黄石公，乃是赤松子。蒲柳不自强，一见颡应泚。
东峰霁月出，林丛寒露明。夜久风渐息，深院无人声。
啼鸟千山暮，轻风一路清。草连江色暝，月对夕阳明。
烟霏日夕佳，隐固胜於显。孰从崦诗之，要亦山一蹇。
吴国初成阵，王家欲解围。拂巾双雉叫，飘瓦两鸳飞。
缀叶归烟晚，乘花落照春。边城琴酒处，俱是越乡人。
虎狼不仁也，何乃谓之仁。仁之於父子，父子亦相亲。
金斝又闻泛，玉山还报颓。莫教更漏促，趁取月明回。
风物皆堪喜，民灵独可哀。稀逢贤太守，多是谪官来。
父身如可代，子死乃其情。尹待我何薄，而将此买名。
弥勒真弥勒，分身千百亿。时时示世人，世人俱不识。
霜崖白石髓，火鼎黄金芽。生疏不入梦，饱饭煎江茶。
华藏有主人，百界转纤埃。主人顺唤客，低头不敢来。
独倚桄榔树，闲挑荜拨根。谋生看拙否，送老此蛮村。
我爱韩亭好，天遥眼界宽。引觞延胜友，笑语出云端。
望望沧波阔，汪湾湖水秋。津亭方迟客，远来何处舟。
塔庙比摩尼，觉了不修持。身中真舍利，只恐自狐疑。
倩盼动婵娟，常持六万言。金沙滩上月，五欲浪中翻。
断岸江波阔，迢迢十里宽。人烟藏处密，霁色媚寒滩。
羊裘晦山泽，貂蝉等鸿毛。直钩道可行，一钓联六鳌。
人行冥昧中，遇坎辄自省。闻是微妙音，安得忘所警。
在未定之时，当难处之地。方事之危疑，见人之措置。
生是死之生，死是生之死。两路坦然平，无彼亦无此。
归自沙丘后，因专定策功。国由中府令，帝在望夷宫。
又望前村里，深溪快渡槎。牛羊半山坞，鸡犬几人家。
水将罗带绕，山展画图开。二十年前客，身闲又此来。
春花狼藉馀，六出浄烦热。衲衣凝夜禅，香散深林月。
明进离方午，柔生遇已阴。妙参三圣易，细测两仪心。
东风何太急，日落黄尘起。箐灯吹欲减，骤雨打窗纸。
案上具笔砚，砌下秀菊杞。我顾乏大屋，尚赖有此尔。
自得湘江种，禽栖不敢弹。怕摇枝上露，犹是泪琅玕。
志士非匏瓜，焉能击不食。毋安白驹空，请放鸣驺入。
身在此山中，闲情薄太空。行歌白云里，白云连崆洞。
苍獐引黄麑，双耳谁惊立。高原想新霁，町疃见行迹。
玉佩响琼楼，天风五月秋。人间正炎热，犹轸圣情忧。
征戍在桑干，年年蓟水寒。殷勤驿西路，北去向长安。
分野中峰变，阴晴众壑殊。欲投人处宿，隔浦问樵夫。
急雨收残暑，西风吹暮蝉。烟浮水空阔，露洗月华圆。
欲识曹溪旨，云飞前面山。分明真实个，不用别追攀。
谁家无春酒，何处无春鸟。夜宿桃花村，踏歌接天晓。
厅左清閒处，金猊罩宝香。令君今学道，来此吸朝阳。
狙裹周公服，优蒙孙叔冠。无论騣儿女，神亦被渠瞒。
夜半霜铺瓦，浑如水泼衾。炉红朝易起，衣重老难任。
琼英轻明生，石脉滴沥碧。玄铅仙偏怜，白帻客亦惜。
素壁青灯暗，红炉夜火深。雪花窗外白，一片岁寒心。
清风习池上，落日岘山西。使君来问俗，听唱白铜韑。
双瞳分日月，眉际一星悬。照见人间苦，三辰不在天。
窗户尽萧森，空阶凝碧阴。不缘冰雪里，为识岁寒心。
幽径为谁开，美人城北来。王程倘馀暇，一上子陵台。
堂中鹤发老，舑舑未能宽。泮涣而尔游，於汝其独安。
万物阵刍狗，灵鉴无能守。我尚不可得，非我何可有。
恰见如丹粒，俄惊似紫绵。山翁无供帐，只就落花眠。
漾漾带山光，澄澄倒林影。那知石上喧，却忆山中静。
怕见人言老，梳头夜二更。谁知灯烛夜，漏逗愈分明。
积雨收梅夏，清风度麦秋。六宫争献寿，不觉月沉钩。
九九八十一，大动不竖赏。若谓无詨讹，金刚曾合掌。
莫作转轮俦，用识不劳修。眼前鉴觉破，华亭覆钓舟。
一重仍一掩，少有外人知。杖屦归来处，斜阳隐半规。
乘震司春令，先天布政经。人时颁凤历，农事视龙星。
自嗟名利客，扰扰在人间。何事长淮水，东流亦不闲。
道眼转丹青，常於寂处鸣。早知雨是水，不作两般声。
大海波涛浅，小人方寸深。海枯终见底，人死不知心。
无改父之道，真堪以孝称。若论庄子孝，此直是难能。
独跨蓝关马，茫茫道且长。谁知寒彻骨，一雪到潇湘。
行吊先桃茢，丧车后纸钱。老胡门下客，宁可入黄泉。
洒翰银钩连，翩跹山颠鹤。惨淡斗龙蛇，及兹叹冥漠。
器重或可胜，道远畴能至。勉效既竭回，羞称愿息赐。
只有观书乐，其如病眼何。但令吾意适，不必卷头多。
扁舟彼何人，国霸始谋身。不知钓鱼翁，羞作故人臣。
万古仇池穴，归心负雪堂。殷勤竹里梦，犹自数山王。
随月出山去，寻云相伴归。春晨花上露，芳气著人衣。
且来东堂日，相值柳桥西。痴莺吊落花，全学娇儿啼。
周翁图太极，张子铭订顽。吾门礼义宗，毋离几席间。
斧斤牋不死，半藓半枯槎。寂寞幽岩下，一枝三四花。
冬岭秀孤松，松枝傲霜雪。不同桃李春，永抱岁寒节。
清风怒折腰，断送斜川归。吾今已归了，无用频吹衣。
绿堤春草合，王孙自留玩。况有辛夷花，色与芙蓉乱。
暗绿团团树，浮苍浅浅山。不须吟些些，幽韵已班班。
春亦只如是，冬亦只如是。别有一清风，请君参此味。
六十遇明主，家空无一廛。百年今共尽，五福晚兼全。
未险先藜杖，逢亭便小留。今番已非昔，后去可能游。
人子勤於孝，无时志不存。夜来安寝息，早起问寒暄。
杨华吹复尽，春色但茫茫。独立西楼上，持情向夕阳。
映门淮水绿，留骑主人心。明月随良掾，春潮夜夜深。
钟鼎本玩世，富贵徒苦人。何似天地间，萧然一閒身。
美人隔秋水，伫立奈愁何。剪取灵均语，临风恍浩歌。
云生如涌泉，云散如翻水。百变一凭栏，悠悠定谁使。
生事同漂梗，机心在野船。如何临逝水，白发未忘筌。
离离鸿雁行，漠漠鲈莼秋。谁独无此情，何以写我忧。
宝殿春朝退，瑶池夜宴深。明朝是人日，时复问晴阴。
竹竿穿竹篱，却与篱为柱。大小且相依，荣枯何足顾。
斗醉石亦醉，无量不及乱。独醒谁得知，憔悴沧江畔。
成蹊虽无言，妩媚随东风。挺挺冰雪姿，所禀自不同。
默默过桃园，穿条叠叶翻。夫君犹舌在，时晏便无言。
忧居五十载，陆子最堪悲。恽独非人子，而云有既时。
幽畦小雨馀，一一锦绣段。春日细春盘，悬知咄嗟办。
史以太伯比，斯评恐未真。我知东海意，不忍母他人。
侬居石城下，郎到石城游。自郎石城出，长在石城头。
榼小非由榼，星郎是酒星。解酲元有数，不用吓刘伶。
囊香著郎衣，经绡著郎手。此意不及绡，共郎永长久。
取相便成非，穷子不曾归。宁自抛家业，甘受野狐欺。
京师出大黄，见贼便见趀。竹杖化龙去，痴人戽夜塘。
夷陵火焰灭，长平生气低。将军临老病，赐剑咸阳西。
长身一庭中，劲气九霄上。思公立朝时，凛凛不可向。
青鸟衔葡萄，飞上金井栏。美人恐惊去，不敢卷帘看。
乃祖宽仍豁，曾孙察作明。不将囊底智，分减及元成。
史书良为稹，褒诏却因袁。足使济不朽，何堪逢自言。
庆州自不恶，藉甚载声华。忠义可无憾，公今有世家。
闻君庭竹咏，幽意岁寒多。叹息为冠小，良工将奈何。
山上天将近，人间路渐遥。谁当云里见，知欲渡仙桥。
左右盼江湖，游人憩半途。山高步步上，何用叹崎岖。
春晓慈闱启，君王奏问安。和声调巓管，欢颂献椒盘。
池塘去後春，一夕生绿草。无由梦阿连，诗句何能好。
举意三江竭，兴心四海枯。南游李邕死，北望宋珪殂。
幽人睡为乡，长日踵纳息。天香唤醒然，颇复费诗力。
山水日已佳，登临同上下。衰兰尚可采，欲赠离居者。
仙居多异草，圣地绝凡踪。秋风动鳞甲，生蛇化活龙。
道在贵芒羁，宁容滞一涯。是山皆有石，随处可镌碑。
小桥通南浦，夹道桑榆绿。水绕若边珠，风传芰荷馥。
老枝当岁寒，芳蘤春澹泞。雾绡轻欲无，娇红恐飞去。
汉水连天阔，江云护晓寒。青青山数点，最好倚栏看。
远梦如水急，白发如草新。归期待春至，春至还送人。
青牛先已去，白鹤久方归。若欲分优劣，老聃贤令威。
玉管和声度，金铺丽景迟。思齐文母圣，春日受春祺。
护生须是杀，杀尽始安居。会得个中意，铁船水上浮。
互复二千年，彼此心不平。世尊世尊，今日谁底时节。
梦觉繁声绝，林光透隙来。开门惊乌鸟，余滴堕苍苔。
请借三分势，仍分七路兵。是儿虽乳臭，莫近吕蒙营。
上元正月半，无油不点灯。谁人知此意，有月上危层。
忘机海上游，鸥鸟下为侣。入山莫怖畏，猛虎即是汝。
我闼无纖埃，风日自清好。面面有芙蓉，何如交翠草。
节近亲庭远，天寒日暮时。未风窗巳报，欲雪脚先知。
庄严诸佛土，我道无门户。清净表庄严，未达人多悮。
山川秀而明，所居必名贤。主人虽凡骨，不慕衍客仙。
谁缚无人缚，何更求解脱。未必右军鹅，便是支郎鹤。
夫子不识字，达磨不会禅。御楼看射猎，不是刈茅田。
中峰上翠微，窗晓早霞飞。几引登山屐，春风踏雪归。
论坚莫如松，言脆莫如葱。坚脆卒同尽，无尽无如翁。
水光浮柱础，天影带楼台。触石云孤起，吹潮雨四来。
脚下绣宫鞋，殷勤为郎做。今日贪看山，凤头半已破。
狡狯疑为幻，姝妍复似魔。殷勤把花去，莫恼病维摩。
碧镰不出土，青山凿不休。青山凿不休，坐令鬼神愁。
岂伊东合里，无似督邮贤。直把孝行荐，今人少孟坚。
畴昔同幽谷，伊尔迁乔木。赫奕盛青紫，讨论穷简牍。
东皋或巾车，西园亦飞盖。以我方古人，两脚大自在。
荣辱空中响，迷真逐妄想。观其所由来，尽属虚捞攘。
手把杏花枝，未曾经别离。黄昏掩闺后，寂寞心自知。
形胜今虽在，荒凉恨不穷。虎狼秦国破，狐兔汉陵空。
静练明田外，源流笠泽通。不因逢岁旱，谁识济时功。
叔慎骑乌马，僧伽把漆弓。唤取长安令，共猎北山熊。
治忽无常形，今古无常势。必有非常人，以制非常世。
亭亭堤上梅，历历波间影。岁晚忆夫君，寂寞烟渚静。
月午篱南道，前村半隐林。田翁独归处，荞麦露花深。
郏鄏至汾阴，重名垂不朽。天下望调羹，有谁能着手。
制芰亦不急，縵袍堪御冬。从渠抱枝槁，摵摵鸣霜风。
只应初剖判，便有斯江水。于今知几时，东流犹瀰瀰。
清净自生心，心生三界沈。若心生住相，依旧入稠林。
一登君子堂，满目是秋光。桂是月中桂，花非今日春。
万姓厌干戈，三边尚未和。将军夸宝剑，功在杀人多。
画棁文垂藻，蠲灾意已传。哲人思厌胜，东井刻荷莲。
独抱岁寒心，不知时有四。赤日行炎天，林下自秋至。
暂别劳相送，佳期愿莫违。朱颜不须老，留取待郎归。
的历流光小，飘飖弱翅轻。恐畏无人识，独自暗中明。
昔曾过洛浦，遗恨写苍苔。往事诗空在，春深我独来。
匡庐发源初，绝景乃如许。尤幸远市朝，不遭豪右取。
皆为七宝聚，布施心所住。人天小果因，争得入佛位。
贤人骨已销，墓树几荣凋。正直魂如在，斋心愿一招。
皇城十二衢，埃尘满香裓。何以待归期，山中桂花色。
去国三千里，风波岂不赊。回思洞庭险，无限胜长沙。
宿怨养癰疽，终须殒此躯。若能忘物我，天下尽平衢。
池东如月弦，池西如月弓。池北千丈屏，倒影碧波中。
烂醉是生涯，折腰良可唧。欲酒对黄华，乌纱奚足爱。
仗剑行千里，微躯感一言。曾为大梁客，不负信陵恩。
乐奏天恩满，杯来秋兴高。更蒙萧相国，对席饮醇醪。
日落川更阔，烟生山欲浮。舟中有闲地，载我得同游。
轻烟变渚色，寒浪啮堤痕。鸟去枝犹动，沙颓水暂浑。
石濑分流小，霜林间树红。暮桥横隐约，寒锻响丁东。
急雨过窗纸，新凉生簟藤。蹒跚老铃下，来炷壁间灯。
洛水寒可涉，长汀柳飞叶。节物行无期，自与幽怀惬。
六符摇斗极，八座冠文章。规宪存中府，动庸入太常。
解缆山衔日，移舟雨暗溪。无情子规鸟，梦断隔林啼。
征赋常登限，名山管最多。吏闲民讼少，时得访烟萝。
席上沈香枕，楼中荡子妻。那堪一夜里，长湿两行啼。
只将陶与谢，终日可忘情。不欲多相识，逢人懒道名。
花寒未聚蝶，色艳已惊人。悬知陌上柳，应妒手中春。
芳草池塘暖，东风桃杏繁。春归人亦散，寂寞锁园门。
叠巘云烟表，茅檐竹树中。起予深隐趣，笔底有高风。
曩造河沙业，今灾梦幻身。不知岩下电，天夺与何人。
淮口西风急，君行定几时。故应今夜月，未便照相思。
午景帘栊静，薰风草木酣。谁知恭俭德，彩缕出亲蚕。
龙宫盈海藏，金口亲宣唱。字字不违贤，个中绝名相。
桂水依旧绿，佳人本不还。只应随暮雨，飞入九疑山。
芳根出涧底，秀木依墙东。莫顾一时好，当观三世空。
强欲登高去，无人送酒来。遥怜故园菊，应傍战场开。
刀剑作锄犁，耕田古城下。高秋禾黍多，无地放羊马。
将肉遣狼守，置骨向狗头。自非阿罗汉，焉能免得偷。
邻邦吕正字，质疑时以书。校官有袁子，苦语莫厌渠。
甘菊移时晚，少陵曾有诗。落英胡可待，已分阻长饥。
不负百年心，琴中托意深。如何浑忘却，犹费白头吟。
老人七十八，佳节一百五。丁宁海棠花，更可数日不。
四序有佳趣，今古盖共兹。桥边独微吟，回首忘所之。
丹刺罥人衣，芳香留过客。幸堪调鼎用，愿君垂采摘。
日暮鸟雀瞑，空庭风雨悲。方知古今梦，同寄老槐枝。
依依烟未歇，漠漠风初静。浮花满波面，不见参差影。
山期须早赴，世累莫迟留。忽遇狂风起，闲心不自由。
羲和鞭日驭，发轫自晹谷。道人耕寸田，开窗纳余燠。
廉州颜有道，性行同庄老。爱民如赤子，不杀非时草。
每度芙蓉岭，愁眉惨不开。有命终须过，无灾不再来。
晨鸡报晓灵，粥后便天明。灯笼犹瞌睡，露柱却惺惺。
过客空寻访，飞仙已杳冥。他山多可买，归去读黄庭。
山居少华丽，牵茅结净屋。此间不受尘，幽人亦新沐。
月新与月残，形状两相似。奈何人之情，初见自欢喜。
困在石上眠，梦绕泉石閒。山鬼按玉徽，山灵铿佩环。
便是犹陪句，如何已涉言。须知言句外，声色不相干。
凌春帝子阁，偶眺日移西。浪势平花坞，帆阴上柳堤。
平生功名心，不肯事酣宴。向来话淮南，山川眼中见。
受脤清边服，乘骢历塞尘。当闻汉雪耻，羞共虏和亲。
清霜染柿叶，荒园有佳趣。留连伴岁晚，莫作流红去。
不复问无违，祗应懿子知。尚愁人不省，以礼告樊迟。
横绝潺湲度，深寻荦确行。百年同逆旅，一壑我平生。
仓皇问君父，忠孝两关心。绝胜杞梁妇，惟知哭藁砧。
枣子塞鼻孔，悬栖阁却种。蝉鸣蛁蟟唤，黍种糕糜断。
儿童烧爆竹，妇女治椒花。独有龙钟叟，凄凉感岁华。
辩嗟孟轲劳，清笑伯夷隘。秋毫满六虚，须弥藏一芥。
尝闻居士语，丁宁有深旨。要使眼高人，不识贵公子。
当无断灭心，休将闻见寻。一念无思体，圆通妙智音。
自与王孙别，频看黄鸟飞。应由春草误，著处不成归。
侧生昂九霄，萧森谷量簵。溪岚翠欲滴，尘外嵇阮趣。
拂拭方山帽，安排一复巾。春秋书满架，整整莫因循。
深浅霜前后，应同旧渚红。群芳坐衰歇，日日舞秋风。
一榻世缘轻，毋将事物萦。昔人言岂误，慧自静中生。
山中无价宝，月色与泉声。莫向贵人说，将为有力争。
烛下一枝梅，欲开犹未开。浑如玉冠子，戴月上琼台。
萧洒桐庐郡，公馀午睡浓。人生安乐处，谁复问千锺。
客里又深秋，凄凉怕举头。西风吹败叶，叶叶是归愁。
赵州无佛性，丰干太饶舌。南泉一枝草，云门乾屎橛。
如何百城内，一一画元方。劝孝贤刺史，观风职所当。
绿艳闲且静，红衣浅复深。花心愁欲断，春色岂知心。
净扫黄金阶，飞霜皓如雪。下帘弹箜篌，不忍见秋月。
酒渴思鲸饮，金鸾早退朝。醉身扶不起，压折老驴腰。
唤起窗全曙，催归日未西。无心花里鸟，更与尽情啼。
貂珰窃大柄，韦布献孤忠。榜出惟风汉，无名在选中。
草木衰残意，关河离别情。秋风已如此，况复更论兵。
前箭射人可，后箭射人深。锺先生没后，此道少知音。
乞我百万金，封我异姓王。不如独悟时，大笑放清狂。
人无不老理，日有再中时。不老必无也，再中应有之。
管葛本时须，经纶中兴业。有志乘鲸鳌，南纪阻归楫。
白石洞间路，吾家在其中。琴窗与书阁，一半是云封。
国蹙公卿耻，诸贤强自宽。向来沙市冢，太半徒公安。
灯火迫新凉，志士功名重。十年窗下愁，会见金莲宠。
泉声日琮琤，泉水深浩渺。可爱主人心，亭中狎鸥鸟。
铁笛空山巅，悲裂苍岩破。惊起山中人，指点飞仵过。
白虎晨湍迥，青龙夕雾和。汉陵人易识，流水记岥峚。
芦菔鼠尾大，蔓菁兔耳长。先生不忍摘，野客却同尝。
费亭侯在日，乱已有萌芽。养得螟蛉种，犹能覆汉家。
隔山闻禽声，欲往道路隔。顾瞻此桥上，白云出迎客。
郦生方横死，蒯彻亦阳狂。设不逢刘季，同趋一鼎汤。
清波见白鸥，静林闻啄木。泉细入平沙，云闲出幽谷。
坐见三生事，宗传一衲来。已知无法说，心向定中灰。
鹄白乌本玄，松直棘自曲。清净比丘僧，却须入地狱。
江清风偃木，霜落雁横空。若个丹青里，犹须著此翁。
一花香十里，更值满枝开。承恩不在貌，谁敢斗香来。
避地依荒谷，衡茅苟自安。门前山四塞，不用买峰峦。
一物不将来，两肩担不起。直下便承当，坐在屎窖里。
老子携筇杖，小童挑酒壶。遍寻泉石胜，引路倩樵夫。
百年诗礼训，惟彝仲容贤。慎勿如痴叔，膏明适自煎。
日日双萤火，乾坤一鹊巢。野轩有凉户，谁敢等闲敲。
浓绿滴湿衣，烟岚翠交锁。名缰莫能絷，方此不失我。
峡束几重烟，山分数尺天。岩猿与溪鸟，一似过飞仙。
道是春来早，如何未见春。小桃三四点，偏报有情人。
春梅杂落雪，发树几花开。真须尽兴饮，仁里愿同来。
狗子佛性无，老蚌吐明珠。西川鸣杜宇，江南啼鹧鸪。
学尽百禽语，终无自己声。深山乔木底，缄口过平生。
燕立茅屋脊，燕衔芹岸泥。巢成同养子，薄暮亦同栖。
绮霞明赤岸，锦缆绕丹枝。楚客正愁绝，西风且莫吹。
隔阔已经岁，相逢不置辞。情如淡交久，处士合吟诗。
胁本号难生，泥牛入海耕。随机千万转，无上亦无行。
岩石多意气，松树留高龄。倚仗眇云涛，天风吹泠泠。
村店事事无，秋热夜夜至。一双好竹床，无人将去睡。
时乖事转拙，端居徒含情。不似阶前草，春来随意生。
溪山隔岸好，风雨过桥危。何似高楼上，停云且赋诗。
姤阴进不已，吾遁其奚言。阳壮过于泰，口虞羝触藩。
素律铄欲脆，青女妒复稀。月冷天风吹，叶叶干红飞。
吟苦不成寐，寒窗凝夜缸。千古谁知心，遥遥买长江。
伤哉负薪子，五十始登朝。空使埋羞处，山花复采樵。
安期耸身坐，挥斥游太极。若遇谪仙人，鲸背分半席。
高阁成长望，江流雁叫哀。凄凉故吴事，麋鹿走荒台。
翻阳湖口县，山合锁人烟。石壁排屏翠，临江障百川。
肥遁元无闷，躬耕亦自娱。曲肱安陋巷，爱尔亦颜徒。
炎天收已去，凉气触幽襟。稽古看书罢，时听一弄琴。
弃甲争先去，收兵殿后回。但云马不进，应自圣门来。
台高天汉近，匹练挂林端。秋深霜露重，谁见落西山。
北阙新王业，东城入羽书。秋风满林起，谁道有鲈鱼。
尽道三巴远，那无一纸书？衰迟自难记，不是故人疏。
秋根托岩隈，静对意味长。春来长柔柯，无风自生香。
那言柳乱垂，尽日任风吹。欲识千条恨，和烟折一枝。
草枯根不死，春到又敷荣。独有愁根在，非春亦自生。
翩翩凌波仙，静挹君子德。平生出处同，相知不易得。
有意甦民瘼，无心玩物华。祗求三岁艾，休进五时花。
知以达其行，行以精其知。二者互相发，不容偏废之。
盘旋山水间，隐者固所乐。寐寤独言时，畎亩心犹昨。
树在溪无影，禽来鹘未知。爱花留润与，避日卷阴移。
园涉日成趣，穷诗嬾缀装。梁间冰雪句，屈指几华长。
和乐天申节，雍容物外身。群生蒙长养，谁复识尧仁。
魏王铜雀妓，日暮管弦清。一见西陵树，心悲舞不成。
此是鄜州月，人间应更无。欲垂清夜泪，桂影莫扶疏。
天晴盖却屋，乘乾刈却禾。早输王税了，鼓腹唱巴歌。
此君久不见，岁晚伴华颠。直节要到底，勿论方与圆。
在昔实方枘，成功见圆机。九原尚友心，白首要同归。
好酒来谁家，明月得我心。把酒弄明月，醉卧盗不侵。
居人晏犹眠，行子夕未宿。此心从何生，却道力不足。
不寐倦长更，披衣出户行。月寒秋竹冷，风切夜窗声。
古有轻生士，今无起死医。可怜茂陵渴，犹画远山眉。
在乡身亦劳，在边腹亦饱。父兄若一处，任向边头老。
直节立人懦，清标爽吾惛。岂不益友哉，人中田承君。
硕果食难尽，其机运不停。岷峨几霜雪，依旧草青青。
藤花无次第，万朵一时开。不是周从事，何人唤我来。
鸥飞梅山前，翠中一点雪。何处种声来，云梢推上月。
我母亦君母，吾翁即君翁。分羹何太忍，请质可堪从。
霜深才吐艳，日暮更饶红。掩映残荷浦，冯夷败菊业。
地润础流水，气蒸人脱裘。前知暴雨至，孰解老农忧？
山水路悠悠，逢滩即殢留。西江风未便，何日到荆州。
真生无可生，真灭无可灭。寂灭忽现前，虾蟆吞却月。
逼仄何逼仄，官居尘土中。高城与隔尽，惟有一溪风。
绕殿猗兰紫，浮觞寿柏青。瑶池演春算，倍受八千龄。
玉烛和薰日，金穰瑞应初。丰年知有象，吉林兆维鱼。
风檐袅茶烟，铜瓶语相泣。清阴一痚箔，不碍飞花入。
云避南山晓，天回北斗春。荣光生八彩，寿色两嶙峋。
一等作野狐，堂堂大丈夫。徐行青草岸，踏破洞庭湖。
白云闲似我，我似白云闲。二物俱无心，逍遥天地间。
弼汉功非浅，谗夫可奈何。海神今亦畏，安敢布风波。
何处堪惆怅，情亲不得亲。兴宁楼上月，辜负酒家春。
岭尽还临水，溪穷又有山。人游明镜裹，鸟语白云间。
点异二三子，铿尔舍而作。江上数峰青，湘灵徒寂寞。
半夜老猿吟，惊起木观音。拶著虚空背，相打到天明。
急景归来早，穷阴晚不开。倾杯不能饮，留待卯君来。
处处君书画，难堪泪雨沱。如何遵养力，不似世缘多。
人与室俱化，阴森松竹寒。时时见孤鹤，疑此守神丹。
莫要作圆月，才圆却又亏。不如作一半，犹有向圆时。
月出烟暝时，水调谁家唱。短櫂欲相寻，先经此亭上。
缟素制野服，误染京华尘。旧业在何处，梅花江上春。
高樯起行色，促柱动离声。欲问江深浅，应如远别情。
手推呕哑车，朝朝暮暮耕。未曾分得谷，空得老农名。
屋新人喜居，屋弊人思去。主若善修完，何时不能住。
山以感为名，可见天地情。万籁恬不作，风来自松声。
身如云样轻，心似月兮皎。何物堪赠居，一颗安期枣。
邑令直微尔，争如相国荣。可怜留母养，不忍听兄迎。
豪家低昂心，常对时亏盈。卓氏一窖粟，杀人眂长平。
身游陎阾间，心在孤云杪。譬如登泰山，颇觉天下小。
不织不耕日，无忧无恼身。旷哉天地德，养此最閒人。
皇心本夷旷，一气自炎凉。不废荆吴旧，民风见未央。
北面老先生，人间事饱更。不闻求乐氏，但见荐荆卿。
君为河边草，逢春心剩生。妾如台上镜，得照始分明。
不畏塘雨急，钿叶自相遮。纹禽忽飞去，冲落波上霞。
野觞浮郑酌，山酒漉陶巾。但令千日醉，何惜两三春。
狗子无佛性，杀人便偿命。楚痛百千般，因邪却打正。
沤生复沤灭，水湿元无异。尽日倚栏看，无人知此意。
索文僧送纸，赌酒客争棋。定要全无事，何由更有诗。
无为福胜田，顿觉如来禅。阿鼻刹那灭，八万及四千。
大隐翠屏孤，何许最正面。日落未落时，亭上来相见。
一雪林屋净，二雪皋隰新。三雪为瑞应，伊耆氏作春。
日出华山阳，月出庐山岗。巫山云漠漠，雁山烟苍苍。
一片相思木，声含古塞秋。琵琶是谁制，长拨别离愁。
塞日穿痕断，边云背影飞。缥缈随黄屋，阴沈护御衣。
怀人得清晤，此乐浩无期。剡溪兴尽返，未喻伐木诗。
潮汐有赢缩，江横无古今。鱼龙任掀舞，孤月在天心。
本从腐草生，聚为寒士灯。一朝书课效，功宁不汝矜。
少壮经勤苦，衰年始浪游。谁怜不龟手，他处却封侯。
昔单栖乡久，君今半被空。天公将老寿，裨补两鳏翁。
不为十分人，不责十分事。既为十分人，须责十分是。
茫茫天造间，高岸尚为谷。百川日东流，势阅人代速。
自君之出矣，梁尘静不飞。思君如满月，夜夜减容晖。
床帷夜气馥，衣桁晚烟凝。瓦沟鸣急雪，睡鸭照华灯。
赤鉴有遗利，旷古无人兴。今师欲断海，海若当效灵。
缅怀清绝姿，风流似居士。固宜命斯台，俗子视桃李。
令节仍丰岁，宫闱乐事全。千祥并万寿，善颂入薰弦。
垂垂白发侵，落落青松爱。协趣在山林，移根出蓬艾。
春晚百花齐，绵绵巧如织。细雨洗还明，轻风卷无迹。
小桥横野涧，物色自阴清。终日相晤语，松声与水声。
二妃泣苍梧，泪多衣袂黑。犹似不忘君，垂头情脉脉。
西蜀三千里，巴南水一方。晓云天际断，夜月峡中长。
肘后臣非靳，胸中彼未纯。乃知兵妙处，不可妄传人。
诸佛出身处，东山水上行。宸闺垂玉帘，云榻拥天青。
痓嶂最惊目，排青隐星络。双溪颇醒心，激素出林薄。
冷石磨青瑶，客至相与饮。醉倒不用扶，真成一高枕。
斗室安居广，炉香乐性闲。不欺幽独境，无愧两仪间。
栽菜根向上，种豆要收谷。不必生疑讶，今年六十六。
窈窕垂涧萝，蒙茸黄葛花。鸳鸯怜碧水，照影舞金沙。
柳桥通窈窕，客辔按玲珑。蒲剑一豩绿，酒花双颊红。
高住最高处，千家恒眼前。题诗饮酒后，只对诸峰眠。
幽山寻不浅，归路故迟迟。猿断空山答，人行片月随。
衰残齿易宿，陈腐意难新。安知痴老子，非复旧词臣。
一虎虽凶暴，其尊孔释同。矫情馈夫子，合爪礼澄公。
月蓬岩下电，相心不相面。剑关不露锋，向甚处相见。
常恐愧屋漏，追怀在室诗。可怜忍死诵，不负乃今知。
仰面不见天，低头不见地。吃饭了噇眠，圣谛第一义。
净相前朝寺，荒凉二十秋。曾游减劫坏，今遇胜缘修。
皎皎月沈波，萋萋草泣露。良哉观世音，不会转身句。
兰梅逐候舒，种此欲何如。兰叶堪崇佩，梅花好寄书。
采薇黄鹄岭，投迹去无踪。我亦从今逝，浮云四百峰。
风雨楼上笛，烧春宽作程。眉峰须小蹙，梅子弹九青。
喜晴弹玉指，林下见幽人。楚楚湘灵样，肌肤不染尘。
放汝入长江，养教鳞角出。风云际会时，莫道不相识。
盛世适亲逢，楼台等地雄。无形兼有象，俱在太和中。
异俗吁成怕，吾身行若何。略人仍负担，祭鬼更鸣锣。
伏雌将阿鹜，水陆不相直。鸭鸭横波去，嗝嗝呼不得。
山碧花尤好，径长人自闲。锦围春照耀，红雨暮阑斑。
池上千条柳，依依解占春。自怜衰飒鬓，不与物争新。
蹋断千差路，泼天门户开。抬头空荡荡，脚下起风雷。
物物皆有机，此发彼先知。试看弋钓子，鱼入鸟高飞。
长沙有孝子，姓字死犹香。料得郡举首，他无人敢当。
莫把雕檀楫，江清如可涉。但闻歌竹枝，不见迎桃叶。
簿书本不俗，定能碍凉颸。少陵冰壑心，却恨与事违。
采得千年药，临流净洗藏。至今源里水，犹带旧时香。
竹间有寒流，四面浮苍翠。何必驾层空，萧萧尽秋意。
人生百年内，荣华仅少选。何似鸡黍约，岁晚长相见。
华馆压清波，坐待南风至。须知明牧贤，善达吾君意。
幽人自爱花，花落恨岑寂。岂悟化工意，褪花方着实。
离明用狱四，噬嗑贲旅丰。中孚夹离卦，两画玩虚中。
苒苒渭滨族，萧萧尘外姿。如能乐封殖，何必醉中移。
掬水月在手，弄花香满衣。若作佛法会，永劝堕泥犁。
聊行弄芳草，独坐隐团蒲。问客茅檐日，君家有此无。
香炷对清晨，微言得问津。所师非传癖，手泽仰如新。
茫茫死复生，惟有古时城。夜半无鸟雀，花枝当月明。
裤里无供给，褌头尽受降。赐之汤沐罢，投置不毛邦。
濒江多海物，比屋尽闽人。四野方多垒，三间欲卜邻。
白虹千里气，血颈一剑义。报恩不到头，徒作轻生士。
浮名渺吴会，耿耿千里淮。朔风吹高鸿，安得与人偕。
雪霰晓漫漫，天公剩作寒。林梢栖白风，炉焰舞红鸾。
凭栏玩文漪，日兴赏心遇。汀簊陵砌繁，沙禽冒波翥。
慈尊护念因，旷大劫相亲。众生皆我子，岂独出家人。
江山起莫色，草木敛余昏。谁感离骚赋，丹青吊屈原。
春池夜长萍，浮生岂暂停。解说千古事，到老也无成。
天下放玄虚，谁知与道俱。唯余范武子，乃是晋诸儒。
善吉言初有，乐欲闻初首。不堕往来机，中间无所有。
微风过中庭，庭树飒有声。穿帘徐入座，巾屦有余清。
荡漾舟中客，徘徊楼上人。沧波浩无主，两桨邈难亲。
擢翠向人孤，潭潭省署虚。雨馀秋更晚，风月共萧疏。
日上气暾江，雪晴光眩野。记取到家时，锄耰吾正把。
杨柳阴初合，村童睡正迷。一牛贪草嫩，喫过断桥西。
即自谤如来，何因得辨才。和风三二月，花发为谁开。
斵石自何许，枕之怀赤城。空庐复蕙帐，旦暮白云生。
愁人夜独伤，灭烛卧兰房。只恐多情月，旋来照妾床。
重色耽沉面，娱音乐侈华。禽荒迷不返，未有不亡家。
修茎无附叶，繁萼攒庭首。每欲问诗人，定得忘忧否。
终日吟天风，有时天籁止。问渠何旨意，恐落凡人耳。
累累生满树，知我老而饕。绝胜齐三士，轻生为二桃。
晚色动边思，去年犹未归。戌楼人已冷，目断望征衣。
淡虀淘大麦，甘酪荐含桃。风调谁优劣，田家似颇高。
密竹藏啼鸟，荒村起白烟。人行秋色里，家在夕阳边。
山溜碧泓澄，清甘归色味。傥逢张又新，应不落第二。
绿萼披风瘦，红苞浥露肥。只愁春梦断，化作彩云飞。
别家鬓未生，到城鬓似发。朝朝临川望，灞水不入越。
坱坙司元化，回环列众真。有称金阙令，无访玉楼人。
早作西州行，暮作西州宿。杨柳忽风生，年年芳草绿。
文字元无底，功夫转到难。苦心三百首，暂请侍郎看。
桂殿江乌对，雕屏海燕重。只应多酿酒，醉罢乐高钟。
鬵釜吾已溉，吾缨亦无尘。竏石以潴之，恐有抱瓮人。
今朝正月半，有则旧公案。点起数碗灯，打鼓普请看。
扪萝上复上，未省所历高。忽与归鸿值，万里一羽毛。
为湖始何人，人贤物亦久。所以甘棠名，百年犹不朽。
本是无家客，那堪任便游。顺风加橹棹，船子下扬州。
净洗碧娟娟，颜色如少年。窗前风收雨，阶下笋行鞭。
日上明我窗，月出缟我庭。朝暮得佳时，一榼醉复醒。
周室兴王业，尧图授圣人。谁知皆内助，功德古无伦。
饮食晚由窦，门庭谁敢阯。禁中无急诏，不记奉天时。
远近分浓淡，阴晴异蔽亏。不知山路险，却境马行迟。
西来十万里，北渡一茎芦。刚道来传法，还曾传得无。
处世曾无著，生前事尽非。一瓶兼一衲，南北去如归。
世事良可见，浩荡书生心。先民亦会计，儒道终当行。
佛有光明台，蚌胎奚足贵。聊以矜俗人，徒为宝所费。
幽鸟清涟上，兴来看不足。新篁压水低，昨夜鸳鸯宿。
论学取诸友，举隅发之师。欲自得其传，要在谨厥思。
玉人下瑶台，香风动轻素。画角弄江城，鸣珰月中堕。
水花粘稚蛙，野菜恋残蝶。麦岐苦薄收，青黄两不接。
拳石以为山，勺水以为池。我观於世间，何者非儿嬉。
霁色变云林，寒光混烟水。遥山定何处，渺漭才可指。
贫因几首诗，閒高一著棋。瓜田常嘿坐，不原有人知。
春夜常如岁，何妨秉烛嬉。百花俱中酒，万竹自吟诗。
我爱通羊好，居民山作城。眼前无俗事，枕畔有滩声。
淡月笼苍松，清流蘸修竹。水深蟾不设，长伴道人宿。
我陟黄杨奥，我怀董孝君。怀君君不见，冢草裹晴云。
物理窥开后，人情照破时。一身都是我，瘦了又还肥。
不触又不背，徒劳生拟议。开口更商量，白云千万里。
佛心随处见，层出更分明。不用催灯火，天高月白生。
万物自生听，太空恒寂寥。还从静中起，却向静中消。
物外老余生，泉发幽岩里。自可给瓶盂，不羡沧溟水。
览辉千仞高，君子思在治。朝阳如不鸣，敢言当自愧。
山回雾气湿，生意鞠砰隐。石道苔藓春，松花郁金粉。
欢聚九十日，回首都如梦。明月与清江，东轩又难共。
早蛩啼复歇，残灯灭又明。隔窗知夜雨，芭蕉先有声。
满酌青慈杯，醉卧白石枕。借予骊驹曲，侑我河朔饮。
白雪堆穠李，红蓝染靓桃。晨妆须蚕看，莫待日华高。
老色日上面，欢悰日去心。今既不如昔，後当不如今。
雨冷唯添暑，烟初不著春。数枝花颣小，愁杀扈芳人。
后学要说禅，教人学团谜。佛祖意分明，但为传衣偈。
可怜岸边树，红蕊发青条。东风吹渡水，冲着木兰桡。
为忆南游人，移家大堤住。千帆万帆来，尽过门前去。
霜叶飞梁苑，风樯指上饶。江山应有助，别恨寄兰苕。
白鹭下秋水，孤飞如坠霜。心闲且未去，独立沙洲傍。
伫立望锺山，阳春更萧瑟。暮寻北郭归，故绕东冈出。
后会知不远，今欢亦愿留。江天梅雨散，况在月中楼。
试看昆阳下，白骨犹衔镞。莫愿隍水头，更添新鬼器。
江头春水多，汤汤今复古。不载落花回，只载斜阳流。
古人用功处，步步最缜密。胡尔大阔疏，践履无其实。
海胡舶千艘，肉食三十万。江平不肯流，到今有遗恨。
门依楚水岸，身寄洋州馆。望月独相思，尘襟泪痕满。
瓦沟初瑟瑟，隐几坐虚白。良久却无声，门前深几尺。
宛转若游丝，浅深栽绿崦。年年立春后，即被啼莺占。
冷面无惭色，真心不脱空。虽然獃在我，终是与人忠。
宛转回文锦，萦盈连理花。何须郭忠恕，匹素画缫车。
盈枝红欲滴，照水色更好。朝暮几回新，何用催秋老。
寄语同参人，切忌随他转。若向句中寻，相逢不识面。
疏影只横斜，覉臣真耋耄。观渠小开落，得此大梦觉。
扬善不扬恶，记恩不记雠。人人自欢喜，何患少交游。
寄语涉川女，安知往问津。水神不妒汝，偏妒冶容人。
饱霜林下风，霜毛极清润。为问载高轩，何如弄闲影。
樱桃真小子，龙眼是凡姿。橄榄为下辈，枇杷作客儿。
谁怜组练寒，夜雪连营积。有客卧衡茅，淮山梦中白。
昔梦随君去，犹疑在我傍。素惭倾国色，旋学入时妆。
浩荡想幽冀，行行郡国遥。天寒落万里，回首向风飙。
知静求难静，忙心不可闲。艳阳天地热，思暮日衔山。
履霜行于野，绝粮厄于陈。伯奇父逐子，仲尼天戮民。
秀目大头颅，英姿举世无。平生一瓦无，何处有天厨？
植杞必植梓，艺兰仍艺荪。过庭遗训在，凿楹故书存。
执爨灰满头，扫地尘扑面。岩下细思量，一场不著便。
华州回道人，来到岳阳城。别我游何处，秋空一剑横。
礼以维其心，在心无不敬。非此勿言动，非此勿视听。
云气蓬莱近，山阴草树香。御风不知远，仙骨已清凉。
溪月知相忆，江云约共吟。夜船书一纸，飞过赤枫林。
一朵又一朵，并开寒食时。谁家不禁火，总在此花枝。
莲生污泥中，其叶何郁郁。人生有恒性，云胡蔽於欲。
春看洛城花，秋玩天津月。夏披嵩岑风，冬赏龙山雪。
昨日登高罢，今朝更举觞。菊花何太苦，遭此两重阳。
寒更洞书幌，几上明素弦。满意宇宙曙，霏霏正漫天。
逃不从幼安，放非效玄真。原事尧舜主，或与夔龙亲。
南陌伤心别，东风满把春。莫欺杨柳弱，劝酒胜于人。
卦之凶者五，否剥未济三。如姤与归妹，深防女败男。
尔后一千岁，此地化为泉。赖逢邬侍御，移我向高原。
何时见池馆，一二佳友生。酣饮入深夜，竹间灯火明。
谁谓籫籫竿，乃不如劲草。北风动地来，直节未易倒。
岂弟张夫子，遗我径寸璧。中有数个字，字字无人识。
地僻柴桑古，人亡松菊存。不如彭泽吏，归去有田园。
宠移非为妒，花落不因风。来往长门月，羞将团扇同。
道义挹亲仁，诗书仰邻富。翠蓬羞排门，骊珠惊满袖。
远目随天去，斜阳著树明。犬知何处吠，人在半山行。
名贤慎出处，志士怀感伤。犹残数行泪，引古惜兴亡。
行尽两京路，将登六里山。全家空酒泪，知是几时还。
南城空目送，西馆断心期。悬知今夜思，明灯半下帷。
独坐大雄峰，宗通说亦通。咄者老漆桶，不落有无中。
名字传舆志，风流欠画图。高花人不采，留得映栖乌。
向背有感态，纤稼无定姿。最怜花脱后，全似蕊包时。
母家令足食，父族使安生。睦党可谓孝，能之惟晏婴。
扬子谭经去，淮王载酒过。醉来啼鸟唤，坐久落花多。
松罗石室中，清雅胜支公。地静无尘到，天高有穴通。
渭水东流去，何时到雍州。凭添两行泪，寄向故园流。
黄金无足色，白璧有微瑕。求人不求备，妾愿老君家。
雪巳都消去，梅能小住无。雀争飞落片，蜂猎未蔫须。
明仲竮蛮烟，钦夫弃盛年。空令后死者，有泪滴遗编。
去住俱为客，分悲损性情。共作无期别，谁能访死生。
长林上晚烟，明月曜深夜。重闭岂吾心，自回俗士驾。
草深烟景重，林茂夕阳微。不雨花犹落，无风絮自飞。
令节传千古，休祥属圣时。炎图如日永，赫赫照华夷。
太极元无物，群生性命根。一奇仍一偶，万象满乾坤。
遮莫冬冬动，须倾满满杯。金吾如借问，但道玉山颓。
大雨若盆倾，小雨如丝乱。盆覆几时收，丝长何日断。
君王不可见，芳草旧宫春。犹带罗裙色，青青向楚人。
此为何处所，满目是琼瑰。圣人被褐怀，呆汉空手回。
茫茫八极内，何莫非斯人。苟非富道义，何异彼黔民。
无食妨何事，吾儿可散愁。焚香正巾褐，听汝读春秋。
向日磨金镞，当风著锦衣。上城邀贼语，走马截雕飞。
早持坚白论，晚踏软红尘。明逸并夷甫，初终似二人。
廉耻有微缺，须知孝未纯。白华何所似，所似皎然身。
系缆石城下，恣吟怀暂开。江人桡艇子，将谓莫愁来。
故作酴醾架，金沙只谩栽。似矜颜色好，飞度雪前开。
一代芗林老，吾生不并时。来寻白玉柄，秪见紫兰枝。
溪桥入庭下，杖履可忘忧。谁识钓璜翁，有时抛直钩。
阴云弥四野，心地长尘埃。试请回光看，生从何处来。
世俗传偷药，嫦娥以此名。唐人皆咏月，吾取玉川生。
泰变即为蛊，否变仅为随。元佑绍圣事，至今心骨悲。
背冷来趋暖，虽微善自谋。如何才得意，飞去不回头。
赤帝当垂令，馀威烈暴秦。若无大圆镜，热杀世间人。
昔日征黄绮，余惭在凤池。今来招隐士，恨不见琼枝。
片片落花飞，随风去不归。如何临欲别，不得傍君衣。
子任高和逸，吾当噬嗑劳。生年虽后子，未老得无焦。
袍絮无堪换，柴钱久未还。有人来问字，赊酒醉花间。
有德名终大，无为福自延。更闻天子孝，荐术助长年。
映水色不别，向月光还度。倾在荷叶中，有时看是露。
观棋不作秋，观刘不作石。要知丽泽功，秪个是消息。
几岁不出门，一朝事远游。长安初岂远，孙客难淹留。
百鸟有啼时，子规声不歇。春寒四邻静，独叫三更月。
梅花如隐人，不与群芳竞。别坞春风多，寒流照清影。
荷叶参差卷，榴花次第开。但令心有赏，岁月任渠催。
风掣五云开，明星灿南极。嘉祥自朝廷，何幸愚亲识。
幽鸟语如篁，柳垂金线长。少林传底事，对面不囊藏。
重湖岳阳楼，五柳渊明里。定复有佳人，与之同徒倚。
今岁腊未破，明年春尚赊。天教催朔气，先作塞南花。
首出群山内，晴窗几处看。不因风雨折，开槛满溪寒。
四围山绕舍，一带水平湖。远近俱堪画，登临自足娱。
主人耽诗书，乐道深居久。挟策往来游，东冈复南亩。
双峰起云际，仿佛五侯门。烟霞锁不开，曾无车马奔。
自今所赐馔，特敕许将还。为尔心饷母，君前无所餐。
毫端看运斤，笔老木亦老。莫尽春风枝，秋来厌枯槁。
山中兰叶径，城外李桃园。岂知人事静，不觉鸟声喧。
宽大朝廷诏，中和郡国诗。欲求跻庆历，先使见淳熙。
霞佩缀仙班，春风拥髻鬟。应无世间梦，怅望碧溪湾。
濯濯风涵柳，英英露泻荷。微凉无限意，分付舜弦歌。
吾犹金在冶，惟冶者所甄。谨毋出光怪，夜半号龙泉。
愁将万里身，来伴看花人。何事独惆怅，故园还又春。
如盘而柄圭，崇裸以为器。秬鬯次第陈，岂容忘古意。
久不闻乌鹊，朝来噪不休。殊乡无喜事，应为买归舟。
南荡不可度，北渚风浪生。向来狐兔迹，已复蛟鼍鸣。
欲知亲切处，必定无本据。忽然言不会，勘破面壁觑。
已拾诗盈箧，犹如酒满船。湖光清似镜，俯仰两青天。
祀灶令人富，相传阴子方。安知田至孝，非在荐黄羊。
山林殊市朝，易隔故人面。珍重山中人，留面长相见。
香荷疑散麝，风铎似调琴。不觉清凉晚，归人满柳阴。
风俗今和厚，君王在穆清。行看采花曲，尽是太阶平。
海浪恬月徼，边尘静异山。从今万里外，不复锁萧关。
数掩围柴荆，王维画不成。尤怜月中影，特地起诗情。
将何写幽意，有此古桐声。为问好弹处，谁来听蟹行。
相见不须瞋，君穷我亦贫。谓言侵早起，更有夜行人。
兄今得太末，去弟不数驿。弟官蛮夷中，何啻限南北。
襄蜀莽万里，战骨高於城。湖南宁几州，耕凿偷余生。
石乳沾余润，云根石髓流。玉瓯浮动处，神入洞天游。
一来兼不返，我道也担板。超凡越圣时，脑后方开眼。
荷恩承顾托，执契恭临抚。庙略静边荒，天兵耀神武。
春色到江断，野香涵日娇。鸟穿芳树语，人隔远山樵。
霜天木芙蓉，陆地旱莲草。水花云锦尽，不见秋风好。
萧洒桐庐郡，开轩即解颜。劳生一何幸，日日面青山。
村老诗颠者，颠年八十年。后生被传染，引得广师颠。
去春蒙尹召，曾一泛湖光。和靖应相笑，君房有许忙。
野水浮轻楫，暖烟生紫苇。晚来湖上望，多是罟鱼人。
猿臂生何晚，雕虫死较迟。晚生妨底事，迟死独堪悲。
佛以灭为乐，观身身一沤。如何卢行者，鎔铁护枯髅。
霜重麟胶劲，风高月影圆。乌飞随帝辇，雁落逐鸣弦。
清泉绕庭除，绿簊映轩槛。坐此何可为，惟宜弄铜椠。
平生兄弟间，聚少散亦多。欲作对床梦，奈此往复何。
西域兜罗被，南番笃耨香。惯眠三丈日，不识五更霜。
地炉宿松火，纸帐横梅枝。春虫扑蔌蔌，惟有蒲团知。
青郊鸣锦雉，绿水漾金鳞。安得郢中客，共歌台上春。
火老不知秋，萤飞风露下。和月立梧桐，幽人宜独夜。
作者正七人，饮中空八仙。长斋讵容醉，晋也合逃禅。
禁火晓未暖，蹈青昏恰皈。何堪一原雪，将冷入春衣。
我生本南溪，我长寓南谷。是子底无良，夺我谷中菊。
无色庭前石，无声石上琴。此时寂寞意，千载有知音。
海门风静夜，满月辽天挂。除非知不知，实相凭谁话。
风雨去愁晚，关河归思凉。西游无紫气，一夕九回肠。
几岁后宫尘，今朝绝国春。君王重恩信，不欲遣他人。
早起阶前雪，萦丛压竹欹。行人迷失路，粉壁晃书帏。
雨恼颦西子，晴扶睡贵妃。老夫方入定，为尔一撩诗。
暂入新丰市，犹闻旧酒香。抱琴沽一醉，尽日卧垂杨。
悠然已更乐，知是鼎中余。有海尚可在，慎毋重见渔。
手写八诗寄，耳聋三日惊。何须论句法，年自让吾兄。
应怯春寒悄，重重叠叠衣。本来飞燕瘦，翻作玉环肥。
安乐窝中乐，娲皇笙万攒。自从闲借出，客到遂无欢。
朝日照红妆，拟上铜雀台。画眉犹未了，魏帝使人催。
放逐臣之常，胡为乎汨江。不先于楚死，未免作秦降。
樗栎虽不才，亦各言其长。愧此万丈夫，寐卧无何乡。
满箧藏锋句，家传世几何。远孙无悟解，却笑葛藤多。
白石盘盘磴，清香树树梅。山深不吟赏，辜负委苍苔。
深夜竹亭雪，孤灯案上书。不遇无为化，谁复得闲居。
百卉尽摇落，独傲清霜裹。披榛见黄花，渊明元不死。
举手攀南半，移身倚北辰。出头天外看，须是个般人。
旧学樊迟稼，新通泛胜书。不成筹国论，且复爱吾庐。
我是杀心汉，从来无侣伴。尘土不沾身，坐地教人看。
霜间开紫蒂，露下发金英。但令逢采摘，宁辞独晚荣。
粉翅嫩如水，绕砌乍依风。日高山露解，飞入菊花中。
近贵全为聩，攀龙即是聋。虽然三个耳，其奈不成聪。
白云埋大壑，阴崖滴夜泉。应居西石室，月照山苍然。
但是此筌蹄，少室老狐痴。九年面壁守，梁王不透机。
晚风扫连氛，客被憎夜峭。明趄赴看烛，更把昆山照。
柳动燕初来，波生雁将去。惟有小崧高，苍苍自如故。
流水照朱栏，浮萍乱明监。谁见槛上人，无言观物泛。
落日松风起，还家草露晞。云光侵履迹，山翠拂人衣。
剑履崇刀笔，钧衡付蹶张。贾生年尚少，且去傅诸王。
昨夜孤村宿，春深人寂寥。庭前一株李，为我缟中宵。
山水有馀静，都忘城市嚣。朱黝本自省，时焉此逍遥。
屋老四壁痚，雪珠床上跳。犹有闲情怀，对白云发笑。
萝迳人苍霭，钟声来翠微。招提在何许，云外一僧归。
向来红与紫，随流去如云。虽有故枝在，花落何纷纷。
毛桃犹带蕊，青杏已团枝。老不禁春恼，应知老易欺。
迟日回苍陆，祥霏下庆霄。灵椿储寿嘏，宝册迨琼瑶。
八月九月天，白露寒露节。门外在处山，秋风落黄叶。
山深春亦寒，野鸟声绵蛮。山花随处发，香风吹幽兰。
屿岫新亭好，悠然见七峰。凭栏吟不尽，春色与秋容。
太守今元结，论交四十年。汝行勿前却，如在父兄边。
天晴日头出，雨落阶头湿。宝陀岩上人，犹自不条直。
茅屋深湾里，钓船横竹门。经营衣食外，犹得弄儿孙。
白鸟波上栖，见人懒飞起。为有求鱼心，不是恋江水。
神阙澹朝晖，苍苍露未曦。龙车不可望，投老涕沾衣。
秋月弄长江，平地点远岫。赞府诗句中，字字江山秀。
侯封何尔泣，儿幼乃无勋。恐莫终亲养，应将报主恩。
累年无的信，每夜梦边城。袖掩千行泪，书封一尺情。
溪桥接桑畦，钓笼晓群过。今朝去何早，向晚蚕恐饿。
城去曾联疏，宣收亦举幡。向令无太学，安得有何蕃。
发白晓梳头，女惊妻泪流。不知丝色后，堪得几回秋。
祷公一邱壑，何似东山起。可怜丹青手，置之岩石里。
旧址依然在，荒墟未百年。还分一桥水，流入几家田。
悲哉执手泣，论著谨毋忘。岂识迁它日，能紬石室藏。
卷书置案上，默坐初不看。侍者空堵立，湛然惟壁观。
虽因朔风至，不向瑶台侧。唯助苦寒松，偏明后凋色。
火云烧田苗，泉源绝流注。婆竭大龙王，不知在何处。
拈起一枝华，风流出当家。若言付心法，天下事如麻。
三年放逐臣，今复得归去。梦已到南徐，船回正鸣橹。
白叟醉杨柳，韩翁忆李桃。便令铁心者，其奈玉颜何。
尾宅才蜗大，身躯与蚓般。楚王吞不得，敕赐鹭鸶餐。
江海日凄凉，贤圣尽萧索。西河共风味，顾步涕横落。
小法勿贪焚，无二亦无三。唯此一事实，何用广言谈。
水泛将晴雾，山行欲雨云。鸥翻随渚见，鸡近隔林闻。
所思终不见，渺渺政愁余。试向江头钓，怕逢双鲤鱼。
空岩发灵籁，彷佛如风雷。只疑函宝剑，天遣六丁开。
江上三千雁，年年过故宫。可怜江上月，偏照断根蓬。
雾外知何寺，锺声只隔山。望来无里许，还在九霄间。
竹翠凉虚寝，炉薰养道情。日长无一事，燕坐有余清。
湖色开明镜，峦山列翠屏。双眉不忍画，羞对远山青。
侬是剑南人，惯识故乡好。绿叶接红花，辉映绥安道。
殿阁辉金碧，遐观足画图。维舟一登览，误涉小方壶。
忽惊羁旅身，已落富沙湾。江海旧茅屋，遥岑带潺湲。
日净山如染，风暄草欲薰。梅残数点雪，麦涨一溪云。
春风鉴池水，长年弄清晖。仙翁晚归来，子孙笑牵衣。
不入红尘市，安居三十年。至今庵下路，芳草碧芊芊。
濯足临澄碧，和云卧石室。淅沥天风生，披襟当呼吸。
左氏讥怀璧，杨公却袖金。安知机巧者，藏得叵罗深。
嶂没千重雾，江涵万里天。湘潭送波浪，吴楚会风烟。
郡境水多沸，陈村泉类汤。人情尚冰炭，地脉亦炎凉。
教训大宽深，古羡协真齐。要运解观心，苦善业因迷。
昔仕年伤早，今归计恨迟。赖存南岳草，可答北山移。
贪著是凡夫，不革是老卢。老卢今古在，迷背自涂糊。
青山照寒溪，朝暮有佳色。玄晖去千载，俛仰令人忆。
举族贫兼病，烦君药石功。长安何日到，一一问归鸿。
一别三四日，已怀千万情。醒心亭下水，先作夜吟声。
湘湘未识羞，独坐抱箜篌。贪学耆婆舞，抬身拜部头。
落日下青嶂，归云独未安。倚杖无言久，夕阴生翠寒。
画鹢春风里，迢遥去若飞。那能寄相忆，不并子猷归。
老枝髯鬣动，古干鳞甲翻。积阴生润气，芳菲翳兰荪。
行逢葛溪水，不见葛仙人。空抛青竹杖，咒作葛陂神。
忆昔西戍日，夜宿僲人原。风吹野梅香，梦绕江南村。
侵阶草逾碧，明窗日渐迟。携针听语鸟，牵断绣床丝。
尘榻为子下，柴扉为子开。从今断还往，一室长莓苔。
芳意传梅信，东风到柳边。王春在除夜，明日是新年。
宝马跋尘光，双驰照路旁。喧传报戚里，明日幸长杨。
思怀在云阙，泊素守中林。出处虽殊迹，明月两知心。
道格何曾格，言糊又不糊。浑身总是眼，还解识人无。
槿花不见夕，一日一回新。东风吹桃李，须到明年春。
孤云起木末，翠岫插天半。一窗明暗中，乃有此遐观。
不疑固严吏，如不顺亲何。图得母喜笑，平反敢不多。
落花无夜雨，孤坐减春愁。黑折瓶俱罄，谁能为我谋。
久旱偶成雨，方喜慰愁苦。虽能敛尘土，不能救禾黍。
贾谊三年谪，班超万里侯。何如牵白犊，饮水对清流。
茶灶本笠泽，飞来摘茶国。堕在武夷山，溪心化为石。
鸂鶒借毛衣，喧呼鹰隼稀。云披菱藻地，任汝作群飞。
抬镜仍嫌重，更衣又怕寒。宵分未归帐，半睡待郎看。
沙阔戍楼迥，风高边日清。迟迟驱疋马，何处问归程。
珠箔因风起，飞蛾入最能。不教人夜作，方便杀明灯。
吹律蕤宾动，乘离玉烛明。荐盘荆俗黍，颁饵汉祠羹。
别来才一书，似若向兄疏。逢人问江右，说兄不敢虚。
石沈辽海阔，剑别楚山长。会合知无日，离心满夕阳。
江南鸿雁行，人言好兄弟。无端风忽起，纵横不成字。
忆我山中竹，长身立崖谷。势重且抢头，谁欤摇蔌蔌。
野水明窗几，通渠遶屋流。鹭冲烟织素，鱼避月沉钩。
沙上见日出，沙上见日没。悔向万里来，功名是何物。
碧草正春风，雨晴竹落涕。白鸟忽飞来，点破一山翠。
十年曾一别，征路此相逢。马首向何处，夕阳千万峰。
霭乃出深树，湘山日落时。若非尧女哭，即是楚臣啼。
愿言却世缘，来伴我幽寂。相看成二老，永为闾里式。
落日明孤塔，青山绕病身。知君向西望，不愧塔中人。
小鱼吞大鱼，门上钉桃符。邪魔俱不入，佛法也消除。
古人非傲吏，自阙经世务。偶寄一微官，婆娑数株树。
日暮远天青，霜风入后庭。洞房寒未掩，砧杵夜泠泠。
行幸一何得，民安君子乐。求官利益人，勸善懲诸恶。
日上钟未鸣，老僧睡犹熟。谁是山中人，长享清明福。
象曰云雷屯，大君理经纶。马上取天下，雪中朝海神。
万事如浮云，可耫不可有。三年刻一叶，未就骨已朽。
醒来山月高，孤枕群书里。酒渴漫思茶，山童呼不起。
明月二千里，清风一万竿。相思写不得，写出梦来看。
晴坞夕阳媚，暖梢春意留。讵须吞绛蘥，方解解人愁。
鼻祖寻河源，织女喜停机。我不愿上天，湖中亦忘归。
云巢八十翁，观化得三昧。无声凉月下，适意芳草外。
寿亲发斑斑，采服老莱戏。欲赋招隐诗，小山念松桂。
三吴士渊薮，向我肯论交。尚友忌一乡，同人贵于郊。
少年虽共语，不解老人心。莫作为闲事，高山似海深。
春信今年早，江头昨夜寒。已教清彻骨，更向月中看。
要识披图际，还同枉驾时。未应成否论，汉德有兴衰。
隐密全真处，浑崙未剖时。从来只与麽，不用讨瑕疵。
寒更承夜永，凉夕向秋澄。离心何以赠，自有玉壶冰。
茗碗漱藜苋，诗肠许坚顽。是间可无人，不可无此山。
晓鸟啼哑哑，游子初去家。去家向何许，雪暗天一涯。
天地热如炉，万物同一煮。衲僧煮不杀，出来拍手舞。
太乙接天河，金华宝贝多。郡侯六十六，别处不经过。
残雪既消尽，春风日渐多。若将时节会，佛法又如何。
足音答答来，多在雪楼下。尚忆附爷耳，指问壁间画。
江南家家窗，何处无远岫。唯有谢玄晖，眼中揖其秀。
别饯别尤苦，辗转那得寐。后会倘可期，握手三致意。
栽遍满山松，暗地翻身转。虽然得信衣，何曾识爷面。
云从无心来，还向无心去。无心无处寻，莫觅无心处。
蒙叟云聃死，当时有吊宾。始知关尹子，迂诞诳愚人。
白公诗酒人，惜也未闻道。乍可无除书，不可坏丹灶。
天得一以清，地得一以宁。金刚神合掌，归依佛法僧。
厚德承三殿，柔风被八弦。欲知勤俭化，当暑浣衣清。
义人之正路，中实存羞恶。要常由而行，不可离跬步。
月下骑寒犊，三生事细论。已遭人点检，休弄鬼精魂。
江色侵枫冷，松风入暮幽。莫愁樽酒尽，明月在高楼。
都城一日雪，庭户皓已盈。呼儿试轻扫，留伴小窗明。
最后黄香根，纤裳粲黄里。能以色事人，空博一时喜。
薜荔作禅庵，重叠庵边树。空山径欲绝，也有人知处。
云埋凤林寺，浪打鹿门山。今日江风恶，郎船劝不还。
清阴满我庭，苍苍六槐老。野性苦避人，青苔不须扫。
曹源一滴水，散作人间瑞。茫茫宇宙中，几个知惭愧。
亦好新亭小，登临意绪长。清流依槛曲，明月逐檐方。
洛阳访才子，江岭作流人。闻说梅花早，何如北地春。
僧句多枯槁，舟公锦绣堆。如何涉吾地，咄咄逼人来。
跌荡四千首，流行宇宙间。国风几曾熄，圣笔不能删。
念子抱沉疾，霜露变滁城。独此高窗下，自然无世情。
春来半月度，俗忌一时闲。不酌他乡酒，惟堪对楚山。
麈尾清虚语，铜炉起澹烟。岭头猿叫罢，月落碧潭圆。
恨苦泪不落，耿然东北心。空囊与瘦马，羁绁意应深。
繐帐浑如旧，何曾奏伎来。君王不终惠，留妾在空台。
下马久徘徊，林芳殊未开。人同真有意，须待主翁来。
人生不更涉，何由知险艰。观君一巨轴，奚啻百庐山。
路经新雨滑，山带宿云昏。草履吾家物，相将过别村。
采莲莫伤根，伤根不成藕。因思藕不成，悔作征人妇。
垂柳万条丝，春来织别离。行人攀折处，闺妾断肠时。
平生一丘愿，不忘岳连姿。若求静寿意，一篑有余师。
忆在山中日，溪边把钓钩。相逢恐惊起，招手却回舟。
想见謪仙裔，卷帘双眼寒。云山千叠碧，飞舞入栏干。
乱离无醉者，有则以为祥。惭愧生平世，人人在醗乡。
今朝又风起，闹处莫插觜。触著阎罗王，带累阴司鬼。
水定浮春岫，鸦盘落远林。上方钟送夕，隐几兴何深。
冰魂销不尽，招得上南枝。依红横斜影，纱窗月上时。
百丈深涧里，过时花欲妍。应缘地势下，遂使春风偏。
凫鸥近隼旟，亭阴戏鲂鳟。我自无机心，忘机成戏论。
众生非灭度，说灭度成误。真如法界中，你我何门户。
野旷乾坤大，身閒日月迟。有生均自得，造物本无私。
濂溪义安取，新郑与新丰。所以东塾子，拳拳东塾翁。
举步生荆棘，翻身堕巑崖。一毫不动著，当处自沉埋。
宝典推重五，欢声沸六宫。等闲调玉瑟，聊助舜琴风。
小畜过无坎，胡为以雨云。互观藏兑泽，止水亦兴云。
叶有苦寒色，山中霜霰多。虽此蒙阳景，移根意如何。
共恨春不长，逡巡就摇落。一见洞中天，真知世间恶。
梅试催妆粉，兰披入梦香。迎春占北斗，受福拜东皇。
公子与王孙，何烦更问耕。春心为花雨，梅杏尚难平。
古砚蟾蜍滴，文屏薤叶书。世间多倚伏，休叹橐中虚。
严之水沦漪，其山复苍苍。子陵钓游地，草木有余光。
苍生倚大臣，此风破南极。开边一何多，至死难塞责。
襩被囊书去，讥征市与关。姑全蔺卿璧，勿买郑商环。
周郎爱晚菘，对客蒙称赏。今晨喜荐新，小嚼冰霜响。
受用十三诗，不离方寸地。门外自风波，行之以无事。
物有为身累，龟灵却受鑽。毛公今放汝，珍重保身安。
全欺芳蕙晚，似妒寒梅疾。撩乱发青条，春风来几日。
法会起因出，平地起波流。含灵同佛性，忙忙不肯休。
小小试部勒，诚可销长日。汀沙点鸦鹭，局带山云湿。
释迦不说说，迦叶不闻池。天河风浪静，星斗位区分。
晚日东西路，秋风长短亭。悲歌浑欲绝，衰泪不胜零。
他年驷马车，谓可高吾门。只今关心处，政在青枫根。
风花荣落速，水月净明深。物物观天理，资吾入道心。
短梦曾留枕，馀情更献珰。宓妃空绝代，不得偶陈王。
雾月撩人白，风灯恼客青。倦多资美睡，酒薄免迟醒。
大海波涛阔，千峰气象雄。古今无间断，南北路头通。
彩梔纵横设，雕厨次第开。须防何法盛，直入此中来。
山寺秋时后，僧家夏满时。清凉多古迹，几处有新诗。
难得雪成持，不标风无赖。生来避闹蓝，行不超色界。
新霁洛城端，千家积雪寒。未收清禁色，偏向上阳残。
遥知郡斋夜，冻雪封松竹。时有山僧来，悬灯独自宿。
绰约离尘世，从容上太清。云衣无绽日，鹤驾没遥程。
连宵雨如泻，老耳聩不闻。晓涧已流衍，山川犹出云。
春光有余辉，入水可揽结。予亦淡荡人，照影空明灭。
别远心更苦，遥将目送君。光华不可见，孤鹤没秋云。
耳所以司听，听正乃为聪。匪彝谨勿闻，闻之则为聋。
夜深寒妥帖，前村人断绝。何许小茅茨，开门满山雪。
著雨林花暗，敲风槛竹幽。翠屏疏得梦，红叶忽惊秋。
狗子佛性无，宝剑出规模。落在将军手，横按立当途。
突兀隘空虚，他山总不如。君看道傍石，尽是补天余。
有色同寒冰，无物隔纤尘。象筵看不见，堪将对玉人。
客说河州事，经营杳未涯。讶予独无语，贪嗅杏香花。
花下一壶酒，定将谁举杯。雪英飞落近，疑是故人来。
艮不获其身，人无监流水。畎亩义惓惓，时止非吾止。
散庭爱山客，凄凉怀古心。寒风天阙晚，尽日倚轩吟。
积雾琐空岩，寒飚振疏木。游子勿言归，山程太幽独。
漾漾通仙穴，潺潺入故城。晚来丘壑思，并为一渠声。
真师子法身，究竟无头尾。赠当盲眼人，华空疑不是。
我爱谭田寺，短桥横碧波。数椽松竹里，静处不须多。
八十瞎兼挛，形骸槁木然。不烦大司命，更算小行年。
驱马出门意，牢落长安心。两事谁向道，自作秋风吟。
鲑菜馌耕者，鸡豚赛社公。不闻车轧轧，但见鼓冬冬。
青山若无素，偃蹇不相亲。要识芦山面，他年是故人。
进学在致知，涵养须用敬。廓然而大公，物来则顺应。
震位东方木，胡为以帝言。一芽观出处，主宰见天根。
今岁韶光好，时逢大有年。条风方被物，菖叶又催田。
忽见寒梅树，开花汉水滨。不知春色早，疑是弄珠人。
终日听莺语，商量一树梅。看承花未了，排办雨将来。
穷谷寓形久，惭无问俗方。文章古刺史，今昔窃馀光。
前杵与后杵，筑城声不住。我愿筑更高，得见秦皇墓。
大头圆结菢，脑搭浅无多。丝路根根透，光明亮不摩。
玺书来万里，鼎足许三分。解道为忠易，谁知以孝闻。
曼卿仙不死，隐隐素骡嘶。走入芙蓉里，花心路忽迷。
负米惭子路，杀鸡愧茅容。汗颜戴履间，子职何以供。
团扇画方新，金花照席茵。那缘灯下见，更值月中人。
问卿自用卿，为我宁作我。道莫强项为，本见折腰可。
千载君臣会，将图不世功。卷收天下福，偏厚右扶风。
和箭射双鵰，双鵰随手落。波摇岳阳城，月满滕王阁。
秋阴士多感，雨息夜无尘。清樽宜明月，复有平生人。
人世徒纷扰，其生似梦华。谁言今昔里，俯首视云霞。
古今人易老，无异霜凋草。本根依旧青，不解寻元讨。
士非耕钓者，而从蓑笠翁。人生贵适志，莘渭亦时中。
春暖披香殿，夜寒长信宫。帝方安祸水，妾敢怨秋风。
祭器古不轻，斯焉盛黍稷。内方而外圆，无乃器之特。
我抱栖云志，君怀济世才。常吟反招隐，那得入山来。
即是春风尽，仍沾夜雨归。明朝更来此，兼恐落花稀。
此日天中节，它年赤伏符。只因昭火德，不为记荆吴。
春霖卷流芳，霁旭浮远野。白首贞元人，相期古松下。
细草亦全高，秋毫乍堪比。及至干霄日，何人复居此。
穷阴泎冰壑，霜月耿夜残。中有罗浮仙，洒洒风骨寒。
娇儿渐聪慧，出语解人意。促奴须早归，恐爷书又至。
狄和使绝域，柳甘易播州。为怜刘母在，深恐郑亲忧。
艾叶翻翻白，榴花叠叠红。年华惊客枕，心事逐邮筒。
松下无喝道，言树聊蠲忧。谁知赤籰杖，独倚万古愁。
客送西州路，儿封北苑坟。凄凉蒿里挽，未必九泉闻。
大浪所簸摇，青山为俯仰。云何峰外雪，亦与相下上。
解语非干舌，能言不在声。非声非舌用，还家罢同程。
禹士力生头，都知闲做弄。直待担子折，恁待柴束重。
莲叶看龟上，桐花引凤栖。圣人千万寿，福禄与天齐。
恋阙子牟远，还乡贺监狂。老人忘节序，有菊即重阳。
龙树非形相，独现圆月体。说法如虚空，非舌谈真理。
俗情重蒲饮，故事按舟师。莫倚无山越，闲将作水嬉。
投宿西山雨，搞论由群居。冥冥白雾深，谁卧隆中庐。
川原万草木，总放无量光。要识和同意，乾坤不閟藏。
出师亦多门，水陆迷畏途。蹭蹬麒麟老，危樯逐夜乌。
汾桂秋水阔，宛似到阊门。惆怅江湖思，惟将南客论。
玉管朝朝弄，清歌日日新。折花当驿路，寄与陇头人。
外种百来树，中安一小亭。放眸红未了，红了是天青。
君能多益办，我鼓再而衰。安得催诗雨，心摇毕月离。
凝尘昼满室，燕处亦超然。扫罢掩关卧，从嘲边孝先。
举世自纷纷，谁为无事人。吾生独何幸，卧看洛阳春。
罗浮山下郡，楼阁枕沧溟。谁得闲中意，清风野吏亭。
举国排阉尹，还乡少吊宾。太丘刍一束，全活几多人。
采撷殊未厌，忽然已成阴。蝉鸣看不见，鹤立赴还深。
溪亭新雨余，秋色明滉漾。鸟渡夕阳中，鱼行白石上。
五房十昆仲，独许一身存。今日重阳日，登楼欲断魂。
处处逢头路，头头是故乡。本来成现事，何必更思量。
邻曲无还往，何由有别情。惟应小窗月，长记读书声。
複道青槐合，琱盘碧李新。百灵扶绣户，不假艾为人。
入般涅槃际，拳拳报母知。从棺更涌出，为母说分离。
湘水风日满，楚山朝夕空。连峰虽已见，犹念长云中。
报恩须烈士，拂意是忠臣。君看倾邪辈，哨哨似妇人。
冻合千门闭，传呼一市惊。岂无僵卧者，辇毂未知名。
正觉纤絺便，未容团扇闲。儿童昧灾变，赤体更观颜。
过雨作秋清，归云放月明。入帘摇竹影，塞耳落洪声。
达石情忘倦，移山志必通。朝朝勤甓运，井井策新功。
橘大天地窄，眼高秦汉小。一片隐沦心，商山青未了。
客来借毡看，笑指一书策。不管卖不行，且图偷不得。
玉殓知无有，香魂计已销。频来吟楚些，岁久若为招。
游宦几人达，不知强健归。未容夸昼锦，几见化缁衣。
归宁不可得，何以写吾忧。不似肥泉水，悠悠淇上流。
身既远市朝，足不到州郡。但知食与眠，此外不暇问。
海客乘天风，将船远行役。譬如云中鸟，一去无踪迹。
拟嚼枝头蜡，惊香却肖兰。前村深雪里，莫作岭梅看。
北人归欲尽，犹自住萧山。闭户不曾出，诗名满世间。
朝为去山云，暮为还山雨。谁谓物无情，欢期不知许。
客子中夜发，月照白水山。悲辛但狂顾，浩荡前后间。
确确无馀事，钱财总被收。商人都不管，货赂几时休。
妻子屡牵衣，出门投祸机。宁知白日照，犹得虎符归。
待食信天公，送穷戒星奴。驾言一煮字，安得三分厨。
为嗔王录事，不寄草堂赀。昨属愁春雨，能忘欲漏时。
万籁不在耳，寂寥心境清。无妨数茎竹，时有萧萧声。
夹岸凝清素，交枝漾浅沦。味调方荐实，腊近又先春。
华屋落山丘，悲歌咏曹植。故有主林神，百年依正直。
北风故应阴，南风还当晴。占风更占雨，巢穴寄吾生。
钱塘八月潮，胜绝闻古今。顺儿识潮耳，不识潮中心。
兰眼抬路斜，莺唇映花老。金龙倾漏尽，玉井敲冰早。
警露精神异，冲天羽翼新。千年一归日，谁识令威身。
孝以事其亲，斯须不离身。始终惟爱敬，二者在书绅。
贞姿抱冰雪，粲粲楚江滨。照水淡寒影，寄人生远春。
粕粕太阳精，浴以沧溟水。光润无纤滓，畏爱从此始。
叶深烟气暖，杭软骨毛香。巢许垂清节，临流不尔忘。
矮纸来吴下，长毫出宛陵。自书霜夜句，持寄剡中僧。
乱草藏边路，寒禽下戍楼。伏波渠水浅，难载济川舟。
归牛晚失犊，牧童学声唤。溪边白鹭鸶，衔鱼上田岸。
月明孤屿云，一鹤唳清夜。和之以君诗，竹牖寒灯下。
尚有竹间路，永无綦下尘。一闻流水曲，重忆餐霞人。
窗低芦苇秋，便有江湖思。久已倦垂纶，游鱼不须避。
金沙与同架，并蕂更连柯。红白虽相宜，品藻当如何。
嗟见世间人，永劫堕迷津。不省这个意，修行徒苦辛。
柳映金铺丽，菰黏玉俎香。六宫随凤辇，来献九霞觞。
乡近多安讯，时清少急符。故人问郎罢，卧起一筇扶。
树下彼何人，不语真吾好。语若及日中，烟霏谢成宝。
活得如彭老，忧愁八百春。频为哭殇叟，屡作悼亡人。
奉敕追三樵，随侯傍道走。回头语李郎，唤取尔朱九。
识重随缘喜，精心住处安。慈心常淡薄，人我定心难。
午醉醒来晚，无人梦自惊。夕阳如有意，长傍小窗明。
止泓清而明，如彼秋月满。以此观我心，澄源斯过本。
目断归帆急，无身可得追。亲庭如有问，依说鬓成丝。
远路事无限，相逢唯一言。月色照荣辱，长安千万门。
蛙吹和童事，重开已汗颜。更须留近作，待过十年看。
衮绣行将复，沙堤百里东。病夫虽老矣，犹解赋豳风。
视膳回天仗，含饴乐圣辰。定应彤管笔，书美系王春。
好毁非佳士，毋轻听彼言。如人名父母，急去不须闻。
九雨当一晴，燥湿未应革。那知平畴间，已作龟兆坼。
细雨晓风柔，春声入御沟。已漂新荇没，犹带断冰流。
江水东流去，浮云终日行。别离经死地，饮啄愧残生。
逸兴寄沧洲，高风落木秋。欲携我蓑笠，渡口上渔舟。
暗雨落漫漫，山中五月寒。大江浑不觉，溪壑有惊湍。
秘魔提杈起，验你本来人。得在杈下死，不负此生身。
夺宠心那惯，寻思倚殿门。不知移旧爱，何处作新恩。
秋风魏瓠实，春雨燕脂花。彩笔不可写，滴露匀朝霞。
暖律催花花，晴晖活柳枝。发生虽有信，造化本无私。
一德坤元厚，三朝母道尊。含饴供乐事，戏彩见重孙。
行尽离骚国，春深未见兰。容非隐君子，甘老蕨薇间。
翡翠随潮月，琉璃共佛灯。沈香问远远，珠树间层层。
这舍似邮传，宦游如路岐。吾年行七十，安用苦奔驰。
完得一局棋，除此一袭衣。何去何来兮，白云共依稀。
渊明爱佳色，灵均餐落英。墨衣林下去，标致更凄清。
樊素艳而歌，乐天何所羡。须结帝王知，拜灶明光殿。
三冬修生色，六月芙蕖风。轩窗复起处，尽人菱花中。
那知芳岁晚，坐见寒叶堕。吾不如腐草，翻飞作萤火。
坚白相非是，高虚目送雄。远公差解事，孔老各牢笼。
种松为老伴，栽菊充岁粮。新国苦长役，遗民怀故乡。
昼食鸟窥台，宴坐日过砌。俗氛无因来，烟霏作舆卫。
文移急征输，追逮及圭撮。安得语里胥，反手逐旱魃。
独酌芳春酒，登楼已半曛。谁惊一行雁，冲断过江云。
可能来太学，即得誉诸儒。岂以习诗苦，应云与母俱。
静院莺啼竹，幽阑蝶在花。登临转惆怅，斜日两三家。
常产常心论，平生不谓然。晚知苏季子，佩印为无田。
定林自有主，我为林下客。客主各有心，还能共岑寂。
读书破万卷，许身一何愚。赤骥顿长缨，健儿胜腐儒。
今年五十五，脚未蹋寸土。山河是眼睛，大海是我肚。
客行满山雪，香处是梅花。丁宁明月夜，认取影横斜。
七闽独莆郡，双阙郁相望。岂识林孝子，曾来尉福唐。
郎官老辞笔，得尔寿春碑。奸贼余灵在，斯文是戮尸。
古人有大志，闻鸡非恶声。信知酹月意，与此同条生。
山鸟劝人饮，山蝉笑我狂。归时兴未尽，不得看斜阳。
激曲萦飞箭，浮沟泛满卮。将来山太守，早向习家池。
造化凿绅维，千岩斗空碧。有时云雨开，残阳落幽石。
真见实不见，当台镜中面。元是本来人，不著求方便。
千山郁密处，凉飘洗夏热。今日正当眼，利剑是镔铁。
习坎德天险，重离文日新。明内始照外，亨心方发身。
菊开犹阻雨，蝶意切于人。亦应知暮节，不比惜残春。
相见锦江头，相携上酒楼。月阑歌笑罢，回首上扁舟。
薄暮得菖蒲，犹胜竟日无。我焉能免俗，三揖向樽壶。
珠帘半窗月，修行一帘风。何事今宵景，无人解与同。
咄咄休强名，刍狗亦为累。寂寥金粟身，曾未求诸己。
沂水乐吾道，兰亭叙幽情。古人不复作，四海无吟声。
独将支遁去，欲往戴颙家。晴野人临水，春山树发花。
德云闲古锥，几下妙峰顶。唤他皏圣人，担雪共填井。
楚岸卸轻帆，停舟曲江曲。日暮塞鸿归，春水平桥绿。
楚城今近远，积霭寒塘暮。水浅舟且迟，淮潮至何处。
著柳成新绿，吹花作故红。衰颜与华发，不敢怨春风。
双峰褐衣久，一磬白眉长。谁识野人意，徒看春草芳。
投分前日欢，怆别古人重。相望一千里，独许明月共。
暮雨娥皇庙，春风西子城。相思行不得，更听鹧鸪声。
莫问苍梧远，而今世路难。胡尘不到处，即是小长安。
细切如丝菜，添斟献颂椒。未曾守除夜，早已问元宵。
霜风惊度雁，月露皓疏林。处处砧声发，星河秋夜深。
风吹芦苇鸣，残雪满桥板。不见棹回人，愁立沙汀晚。
大夫既授玦，捐之湘江中。彼波到此潭，寂寂睡蛟龙。
畏老身全老，逢春解惜春。今年看花伴，已少去年人。
嘉佑随年至，皇恩共气和。水痕冰处动，烟思柳前多。
绿野添花迳，青春引杖藜。家人行乐处，双劝玉东西。
独立蒹葭雨，低飞浦屿风。须知毛色下，莫入鹭鸶丛。
一九与二九，相逢不出手。世间出世间，无剩亦无少。
波静童闲笛，舟横翁卖鱼。村村皆乐业，处处尽安居。
人无公议论，天有真是非。佛肯护迁客，雷能碎党碑。
一生俱有分，万事要无心。强聒诚行险，危哉安可禁。
渊明咏三士，讲学马队间。斯道幸不广，石高媲庐山。
幸自忤将军，那堪触太真。世无郭中令，谁赎谪仙人。
树发花如锦，莺啼柳若丝。更游欢宴地，悲见别离时。
迸月川鱼跃，开云岭鸟翻。径斜荒草恶，台废治花繁。
选佛场开日，丛林气象新。心空及第者，毕竟是何人。
玛瑙坡前石，坚贞可补天。女娲何处去，冷落没寒烟。
威凤高其翔，老鹤万里心。脱略谁能驯，兀兀遂至今。
溪空唯容云，木密不陨雨。迎渔隐映间，安问讴雅橹。
独入千竿里，缘岩踏石层。笋头齐欲出，更不许人登。
风劲角弓鸣，将军猎渭城。草枯鹰眼疾，雪尽马蹄轻。
浮名镜边尘，骄气炉上雪。年来如木鸡，我肱已三折。
汉使南还尽，胡中妾独存。紫台绵望绝，秋草不堪论。
灵乌噪何许，反哺向中林。人可不如鸟，而无忧母心。
竹弟虽让客，不敢当客恩。自惭埋没久，满面苍苔痕。
興雪馀香径，朝晖上绮甍。翠生阑蕙色，和入管弦声。
十二街如市，红尘咽不开。洒蹄骢马汗，没处看花来。
难寻楚三户，不记汉千门。独有灵光殿，长因一赋存。
镫花三五夜，鼓笛十分春。欲见太平事，谁非沈醉人。
匣中三尺剑，天上少微星。勿谓相去远，壮心曾不停。
世累为身累，闲忙不自由。殷勤辋川水，何事出山流。
大家在里许，南山焦尾虎。牙爪利如锋，日轮正当午。
夜月霁未好，云泉堪梦归。如何建章漏，催著早朝衣。
江海扁舟客，云山一衲僧。相逢两无语，若个是南能。
雨滴空阶晓，无心换心香。井桐花落尽，一半在银床。
独妙先天学，恭惟击壤翁。返观心是易，万化出胸中。
万古汨罗深，骚人道不沉。明明唐日月，应见楚臣心。
父疾亦云笃，如何豁尔平。孝经惟泣诵，昼夜不停声。
寒食少天色，春风多柳花。倚楼心目乱，不觉见栖鸦。
倦后入蒲龛，欣时出草庵。偶圆灵照话，亦于善财参。
采藕平湖上，藕泥封藕节。船影入荷香，莫冲莲柄折。
耻以维其心，在心每知愧。不善临吾前，真如负芒刺。
谁向澄波上，心将云锦铺。无因一寓目，却忆小西湖。
花短秋意长，神清颜色少。笔端有西风，国香来未了。
高岸已为谷，斯人如蜕蝉。固应留宝刻，信示当家仙。
锅里爷娘语，寒山太猛生。不妨时著眼，直是得人惊。
叮咛损君德，无言真有功。任从沧海变，终不为君通。
堂上清如水，芗林对两疏。只今诗社里，尽作企疏图。
自到西川住，惟君别有情。常逢对门远，又隔一重城。
大道无关键，人人悉可窥。超然明日用，了不碍云为。
大过本末弱，厄运逢瞒奴。文举有死耳，渊明其归乎。
夜夜忆故人，长教山月待。今宵故人至，山月知何在。
昔去无此屋，今兹更添竹。吾辈固萧閒，道人殊不俗。
石色凝秋藓，峰形若夏云。谁留秦苑地，好赠杏溪君。
梧叶几片飞，三日西风急。新月冷银床，床下孤螀泣。
空荒咆熊罴，摧残没藜莠。平生江海心，其人骨已朽。
双雀啅余芳，长记来时路。瞥见金弹丸，相呼远飞去。
陇右长亭堠，山阴古塞秋。不知呜咽水，何事向西流。
嘉汝故锡汝，非将玉展亲。克昭乃显祖，追孝尔文人。
萍实只好斗，练江都熨开。水清当自鉴，无为濯缨来。
酸澀涧边果，青红巖际花。贪随狙狖去，风雨未还家。
檐飞数片雪，瓶插一枝梅。童子敲清磬，先生入定回。
掣电引狂雷，书天忽成暮。万里泻银河，四簷垂瀑布。
巴江江水色，一带浓蓝碧。仙女瑟瑟衣，风梭晚来织。
大冬严寒至，病骨裹粗纩。羸然祝鸡翁，不识山中相。
幽栖寄山隈，欣赏亦何有。时许巢白云，纷然入窗牖。
千古水仙玉，坡以逋仙配。山谷弟山礬，两事同一意。
金橙实佳果，不为土人重。上苑闻未多，谁能为移种。
赋感邻人笛，诗留夫子墙。延年如有作，应不用山王。
日暮虾须卷，亭中雅燕开。微风起蘯末，波影动樽罍。
山色无远近，看山终日行。峰峦随处改，行客不知名。
老不数汲黯，吾宁师子思。黄金复加璧，勿遣虞人知。
昨日家书至，慰我久离群。游子眼欲断，日日望白云。
到岸未为了，行行万里涂。举头岐路惑，岩畔过樵夫。
野性思归久，笼樊今始开。虽知主恩厚，何日肯重来。
子则欲其孝，人皆有是心。如何武丁圣，却使子忧深。
东涧一滴水，东湖千丈波。几多湖上客，无可奈船何。
白发出门来，三见梅花谢。客路有岁年，归心无昼夜。
忆昔秋风起，君曾叹逐臣。何言芳草日，自作九泉人。
山林与朝市，隐处俱未是。只个西枝西，默坐且求志。
大雪满长安，春来特地寒。新年头佛法，一点不相瞒。
昨夜月初明，柴门犹未闭。猫儿捉老鼠，引得狗儿吠。
道善何曾善，言兴且不兴。如来烧赤尽，惟有一群僧。
雉子行傍丛，鹿麑下饮涧。近人固数惊，无心复远患。
玉节随东阁，金闺别旧僚。若为花满寺，跃马上河桥。
吾州购物好，惟是欠青山。忽有洞庭色，来从一笑间。
仙掌在何处，徒成千载羞。唯有故园菊，沾濡当九秋。
世久无渊明，黄花为谁好。青女自凌威，寒香未容老。
不似居城市，澄湖上有松。日斜人影散，百尺卧苍龙。
未染仙人杏，先柔帝女桑。应知蚕事早，不独门年芳。
半山字说行，精义极贯穿。世好鸦蚓书，谁识虫鱼篆。
自君之出矣，弦吹绝无声。思君如百草，撩乱逐春生。
掩霭愚公谷，萧寥羽客家。俗人知处所，应为有桃花。
玄微达造化，得一不言三。利益众生原，情迷谩口谈。
心同虚空界，示等虚空法。证得虚空时，无是无非法。
久病欣初愈，长忙爱暂閒。出城因送客，沿路得看山。
老朽归田久，鸟纱白发新。经纶天下事，都属少年人。
昨夜天成雨，今朝水满池。睡酣浑不觉，想见竹声奇。
清晓去采莲，莲花带露鲜。溪长须急桨，不是趁前船。
手直微伤尔，如何忽改容。不能全所受，此痛政无穷。
吟想旧经过，花时奈远何。别来长似见，春梦入关多。
秘矣宫中戏，人间那得窥。开图付一笑，能不类儿嬉。
世事环无端，圣功井有汔。欲知至不至，密验物交物。
前回边使至，闻道交河战。坐想鼓鞞声，寸心攒百箭。
芳菲不得驻，会取余春不。欲知回首处，渭曲苍茫间。
古木霜根重，残僧雪顶深。栋梁元剥落，香火半消沉。
上苑春先入，中园花尽开。唯馀幽径草，尚待日光催。
颛帝位方禅，勾芒印已交。芭蕉有封事，黄鸟莫譫譫。
老子侵星起，蜂儿先我忙。渊才无鼻孔，信口道无香。
落山谢虚阁，横琴相对閒。片云将急雨，一笑失前山。
西戍长回首，高城当夏口。但闻竹枝歌，不见行吟叟。
窗外雪犹冻，瓶中梅不开。烛花将暖气，催得早春回。
丹砂犹未就，白发忽成翁。却有怜春意，栽花向此中。
君念东归日，应须昼绣荣。当令故关吏，还识弃繻生。
云月有归处，故山清洛南。如何一花发，春梦遍江潭。
故国兴亡数，勤民土木嘉。废台称是楚，辨物愧非华。
四十垂垂老，文章岂更新。鼻端如可斲，犹拟为挥斤。
妾住东湖下，郎居南浦边。闲临烟水望，认得采菱船。
甯君始学道，敢据五岳尊。及为帝东在，便与天长存。
秋色连天净，秋花满地香。圆通门大启，切忌错商量。
拥衾哦子诗，清梦即淮左。莫年书藏山，舍子谁印可。
莘野乐尧舜，谷口岂其乡。自是不可掩，区区非近名。
枢机要发迟，饮食戒味厚。渔人溺於波，君子溺於口。
东邻夜牙筹，西邻晨伊凉。孰知陋巷士，乾坤书一床。
独坐话谁知，青山对落晖。华须连夜发，莫待晓风吹。
既人能事人，又焉能事鬼。人鬼虽不同，其理何尝异。
九龙吐香水，兹事已千秋。道是本无垢，年年浴未休。
绝艳生殊域，芳年入内庭。谁知金屋宠，只是信丹青。
哭尔春日短，支颐长叹嗟。不如半死树，犹吐一枝花。
残花与露落，坠叶随风翻。日侧南涧幽，风凝北林暮。
我着紫绮裘，俯视蓬莱洲。手把八空气，纵身云中游。
江清白鸟斜，荡桨罥蘋花。听唱菱歌晚，回塘月照沙。
鸡翘豹尾中，凤阁鸾台客。何似许旌阳，西山煮白石。
青山重叠叠，绿水响潺潺。未到悬崖处，抬头子细看。
千种庭前树，人移树不移。看花愁作别，不及未栽时。
圣诏颁宽大，天恩遍迩遐。雷风孚号令，草木动萌芽。
短鬟一如螓，长眉一如蛾。相共棹莲舟，得花不如他。
御柳依然绿，宫苔取次生。黄鹂深处语，不似旧时声。
短短长长柳，三三五五星。断云当极目，不尽远峰青。
我痛须自排，汝痴故难忘。何时篆冈竹，重来看眉藏。
杜陵深堂奥，无己掉臂入。裔孙漫睎骥，槃姗取拾级。
寄郎三片玉，至今无报音。深山多古迹，不得共郎寻。
吴牛行欲老，汉马焉得肥。筋力不可恃，游子当念归。
无风才到地，有风还满空。缘渠偏似雪，莫近鬓毛生。
市千门与月，花时万井春。朝来资善议，犹自问穷民。
堂下肃且清，琴声淡而古。学道则爱人，岂独闻其语。
水急鱼行涩，峰高鸟不栖。世情看冷暖，人面逐高低。
岩筑无外求，莘耕有馀乐。既为尧舜民，自抱羲农朴。
鱼水时暂欢，芝兰近同臭。惟有石丈人，万古情如旧。
乌寺迎岩主，螭坳起涧翁。也须留几个，相伴听松风。
杜老诗中佛，能言竹有香。欲知殊胜处，说著早清凉。
阴阴勿翦棠，听讼得处所。滚滚山下泉，飞空作甘雨。
谁令珠玉唾，出彼藜藿肠。仁人不为宝，良贾宜深藏。
六国朝阊阖，三山插杳冥。禅流相借问，冬后一阳生。
昂空势不已，踞地何雄哉。白云遮不得，依旧山头来。
宝历书推律，春觞颂献椒。年年似今日，三万八千朝。
厥初赋形貌，固已具阴阳。素问无人读，流为采战方。
忆我园中菜，栽迟科未敷。哀哉被摧压，端亦似人癯。
双只水中凫，常在水中居。还有笼中鹜，腾轩仰不如。
红楼艳歌舞，乐极还生哀。欹枕看儿戏，好怀终日开。
目见之谓识，耳闻之谓知。奈何知与识，天下亦常稀。
君家两宁馨，翠竹栖鸾凤。筦簟燕新居，孔释复抱送。
一为趋走吏，尘土不开颜。孤负平生眼，今朝始见山。
凫舄栖迟地，池流一径斜。先生久清苦，不肯竞纷华。
不求玉杵杵，不要水银银。但祝未来世，长为无病人。
自君之出矣，蛾眉不复扫。宝鉴委埃尘，玉容为谁好。
幽燕盛用武，六合已一家。眼穿当落日，沧海有灵查。
一念周沙界，日用万般通。湛然常寂灭，常展自家风。
驿骑难随伴，寻山半忆君。苍崖残月路，犹数过溪云。
香魂逐逋去，翠羽招不还。醉倒赵师雄，一身花影寒。
解貂换美酒，半与美人醉。留半伴山翁，夜深谈世事。
实际即为诚，中庸说著形。晓来雷雨过，七十二峰青。
野酌乱无巡，送君兼送春。明年春色至，莫作未归人。
翠色晴来近，长亭路去遥。无人折烟缕，落日拂溪桥。
王遣金驷聘，先生已许王。从家变名姓，非独接舆狂。
溪叟挈笭箵，曾来候此亭。未知余不杀，刚要著鱼经。
堂前种黄葵，百结种葵畔。同地不同心，徒令永相见。
未透赵州关，看牛事转繁。死蛇弄不活，只好踏船翻。
溥博仁由性，诚明德乃真。岂能名荡荡，聊与万方春。
海眼为香饵，悲心作钓钩。鱼龙知几许，贪者自抬头。
兔子死兰弹，持来挂竹竿。试将明镜照，何异月中看。
周孔不足法，轲雄不足师。还同弃常膳，除是适蛮夷。
雾雨犹疑合，槎头不可窥。凶年走牲酒，平旦但茅茨。
寒烛照清夜，笙歌隔藓墙。一从飞燕入，便不见君王。
好著在眼前，世上少人觉。留此妙不传，付与神仙著。
芸香阁里人，采摘御园春。取此和仙药，犹治老病身。
杨垂空寄恨，草碧会添愁。只有花无数，春风醉不休。
我来属时危，朝野色枯槁。倚君金华省，不在相逢早。
霎脚如龙爪，空中挟雨来。何关风伯事，欲到却吹回。
花开蝶满枝，花谢蝶还稀。惟有旧巢燕，主人贫亦归。
一迳绿阴去，隐隐花竹幽。主人地行仙，终日杖屦游。
三日断行路，束薪无处求。床头周易在，且复送悠悠。
宝台侵汉远，金地接霞高。何必游天外，忻此契卢敖。
啸壑有於菟，吹波作奇字。川上雪髯翁，文章政相似。
跃马西湖道，载酒湖水滨。一蝶忽花下，招之论大椿。
风檐诵新句，绝胜丝竹娱。此竹古来有，此诗今时无。
水从东塔来，却打西涧过。八万四千偈，为我细说破。
自有人知处，那无步往踪。莫教安四壁，面面看芙蓉。
夫妇亦大端，乾男而坤女。一言在有别，不可欲败度。
白也遭时网，临年放夜郎。何妨去物远，当道横豺狼。
当生如是心，绝待本灵明。迦叶门庭广，直是不容针。
松花金粉落，荷叶翠钿浮。啼鵹千山暮，一年春事休。
交亲过浐别，车马到江回。唯有红藤杖，相随万里来。
磨此千年鉴，朱颜清可览。君看日月光，无求照人胆。
红烛剪还明，绿尊添又满。不愁前路长，只畏今宵短。
心逐轻波去，身随匹马归。据鞍挥泪尽，回首一依依。
堂与碧山对，白云长作邻。日暮白云合，谁见白云心。
说时不取相，相说却成诳。不诳不谤时，如如真金像。
一字不著画，八字没两丿。文彩甚分明，何待重饶舌。
一喝分宾主，照用一时行。要会个中意，日午打三更。
何处黄鹂语，玲珑芳树间。可怜求友意，飞去又飞还。
若以雪见我，以林为吾家。君其非诗人，不能识梅花。
水到荷花蕂，风生菰叶梢。鸥凫晚声散，天水夕光交。
遥闻捣药声，知有幽人家。相寻欲无路，又隔一豩花。
成须千年固，钜石不可摧。惟君心如石，乃是为梁材。
章台杜牧之，长安孟东野。忆君飞笔时，何处木兰下。
时流求法界，问取本真诠。了悟空皆寂，心明海月圆。
山果秋皆实，山花晚更馨。鸟飞时暗落，风静或微听。
空手把锄头，步行骑水牛。凭兹陪睿算，垂拱亿千秋。
照眼园花发，伤心墓草陈。君谟两字谥，迂叟九分人。
蛙蜢泥中走，凤凰云外飞。云泥相去远，自是难相知。
一泉流白玉，万里走黄金。人事有因革，宝源无古今。
粉黛巧妆施，菱花还自照。底事不争妍，又恐西施笑。
来自淤泥中，根苗何足取。饾饤上盘登，敢为梨栗伍。
背人解素袜，裂断寄郎边。须知销玉骨，无兴与金莲。
石灶沧潭上，烹茶定几回。舟人因记得，俗客未经来。
剥啄惊春睡，萧然湖上僧。篝灯夜深语，多说鉴巴陵。
妾性尤柔顺，相看满面春。安知时态薄，偏妒入宫人。
人莫嫌山小，僧还爱寺灵。殿高神气力，龙活客丹青。
我得圣俞诗，於家果何如。留为子孙宝，胜有千金珠。
十亩烟波阔，平开一画图。已添无数景，唤作小西湖。
桂林多洞府，疑是馆群仙。四野皆平地，千峰直上天。
怀哉经始心，与世共游赏。为语往来人，莫起骊山想。
孟月祠原庙，都人忆故宫。当年驾幸处，乔木鸟呼风。
宿雨尘霾静，寒原黍稷空。临风聊放目，不为送飞鸿。
人人苦炎歳，於我觉太甚。北户其清凉，万事付一枕。
拔翠五云中，擎天不计功。谁能凌绝顶，看取日升东。
倦揽今书尺，时将晋帖看。殷生与宰相，一体问平安。
道心苦难足，造物冷看人。铁汉未成就，遗渠妍笑颦。
寒池月下明，新月池边曲。若不妒清妍，却成相映烛。
世尊有密语，迦叶不覆藏。一夜落花雨，满城流水香。
水精行素鳞，琉璃走夜光。铭垂日日新，万古稽商汤。
阳和不择地，海角亦逢春。忆得上林色，相看如故人。
天黑闭春院，今如置中兔。人间夜寥阒，永日不可暮。
邮亭临爽垲，杗廰架修虹。我亦轮蹄客，心期访士龙。
出得出不得，攧落精灵窟。何处不风流，祖师无妙诀。
禹穴探幽眇，神功接混沌。绝麟才此笔，春梦试平章。
锥凿不到处，纵横丈许宽。宁教苔藓去，要下一筹难。
学者欲学易，当观羑里时。如何是敬字，恐惧畏忧危。
连环结连带，赠君情不忘。暂别莫言易，一夕九回肠。
独坐贡闱里，愁多芳草生。仙翁昨日事，应见此时情。
昨夜发新雷，毒蛇离窟穴。居常口不开，蹋著迸鲜血。
日里看山好，好在什么处。要见老云门，不落第二句。
盛夏靡草死，岁寒松柏贞。泰须防陂复，否有大人亨。
庭花已结子，岩花犹弄色。谁令生处远，用尽春风力。
索索风摇幕，亭亭月过墙。晴雷推粉磨，夜雨压槽床。
伯雪徒击目，失钱遭罪辱。安心毕竟空，一念无延促。
数战数败北，宁非将略疏。收功一匕首，安用读兵书。
众生种性深，安可类圆心。妄迷尘数业，三界自漂沉。
且喜安能保，那堪病更忧。可怜藜杖者，真个种瓜侯。
古墓石棱棱，寒云晚景凝。空悲虎溪月，不见雁门僧。
莫惜千银烛，频添两玉瓶。不须擂羯鼓，花睡未曾醒。
青山多乔木，柳枝低婀娜。春风在毫端，商迁无不可。
终南最佳处，禅诵出青霄。群木澄幽寂，疏烟泛泬寥。
悄悄壁下床，纱笼耿残烛。夜半独眠觉，疑在僧房宿。
底处飞双燕，衔泥上药栏。莫教惊得去，留取隔帘看。
白玉重镌册，黄金再铸章。宫中饶乐事，大典对春阳。
千顷山中月，三黄顶上云。相看无一语，今日喜逢君。
秋空晚自明，孤烟澹难起。适意一枝筇，时来对寒水。
茲山多异域，飞仙亦税驾。勿遣俗客来，恐妨笙鹤下。
月照窗炯炯，虫鸣室幽幽。策杖柴门晓，菰蒲半沼秋。
散点空阶下，闲凝细雨中。那能久相伴，嗟尔殢秋风。
羡君初拜职，嗟我独无名。且是正员尉，全胜兼试卿。
尔幸无羸角，何用触吾藩。若是升堂者，还应自得门。
鹊鸣人共怜，乌鸣人共嫉。只因声妍媸，何心报凶吉。
好是鹤鸣阴，居然子和声。休云气所感，自是物之情。
子规啼不歇，到晓口应穿。况是不眠夜，声声在耳边。
上方古栋宇，年久自参差。动我行人想，相看各赋诗。
儿貌酷类父，母知儿不知。可堪引镜照，正复益儿悲。
紫府归期断，芳洲别思迢。黄金作人世，只被岁寒消。
静烟临碧树，残雪背晴楼。冷天侵极戍，寒月对行舟。
本逐征鸿去，还随落叶来。菊花应未满，请待诗人开。
岁俭心非俭，家贫道不贫。谁知天地内，别有好乾坤。
蛙声合川隰，荷叶等阶除。悠然故园思，今雨后何如。
展事无回互，投机通一线。洞山无眼筋，入地狱如箭。
孟氏求放心，羲易戒迷复。可叹声利场，纷纷竞驰逐。
柳眼窥波绿，岂是人彰目。思量也大奇，响应如虚空。
玉虹横吾腰，金貂直吾首。宁知千载名，不如一杯酒。
落日晴江里，荆歌艳楚腰。采莲从小惯，十五即乘潮。
骨秀类天人，神清若岩电。寿与山岳齐，造物兹可见。
朝吾一笭箵，夕吾一觳觫。诗肠其殷雷，此事底须卜。
疏星澹河汉，点点在秋水。微澜洋残辉，曲沼过游鲤。
两山斗咽喉，群石矗牙齿。行客无限愁，横吞一江水。
众果莫相诮，天生名品高。何因古乐府，惟有郑樱桃。
阿堵本何物，贯朽殊堪羞。空囊留得一，千古钦清流。
寂寞淮边柳，春来自舞腰。恨生争战地，不得近官桥。
褵縰出短蒲，毰毸浴清水。物忌太鲜明，何妨染泥滓。
身不离珠庭，新笺道德经。时来琪树下，閒看鹤梳翎。
客路如天远，吟身太瘦生。无家归未得，策蹇傍春行。
一饭腹果然，身外百不须。深知饥方朔，不似饱侏儒。
无时来见袭，有地更临高。坐客清谈起，纷纷落麈毛。
莫羡海棠色，听言著子时。骊珠千万颗，撒向嫩桑枝。
赤白桃李花，先皇在时曲。欲向西宫唱，西宫宫树绿。
大雪洒天表，孤峰入云端。何人向渔艇，拥褐对巑岏。
何怙复何尝，衔悲问彼苍。苍苍不可问，重使我心伤。
不必梘棬性，安能桎梏身。谁知千载下，有个葛天民。
四生空鸟迹，六道无见觅。十二假因缘，了幻元无识。
流水随弦滑，清风入指寒。坐中有狂客，莫近绣帘弹。
最好韶山境，烟笼翠色轻。欲描描未就，猿鸟一声声。
热月须摇扇，寒来旋著衣。若言空过日，大似不知时。
小阁本非宽，宇宙在其内。心与太初邻，不假飞霞佩。
有口宁食薇，有身宁衣褐。居然观八荒，独立招皓月。清风亦知人，萧萧动幽樾
李下与瓜田，嫌疑谨未然。先贤监竹木，不食笋多年。
浩荡天同泰，清虚日自长。诞辰才半月，因以颂无疆。
路逢达道人，不将语默对。拦腮劈面拳，直下会便会。
宇宙一行店，谁为店主人。主人亦解去，而况爂余薪。
兄也错到底，犹夸将相才。世缘何日了，了却早归来。
一事真堪笑，今人妾直灵。都缘无至性，徒欲乱多声。
花木蒙沾润，根坚枝亦骄。悬知如舌本，端藉酒杯浇。
苦瓠连根苦，甜瓜彻蒂甜。两般滋味恶，中后入黄泉。
宣德门前过，回头便招祸。若要无事时，且归屋里坐。
雪子落纷纷，乌盆变白盆。忽然日头出，依旧是乌盆。
掩抑中天意，凄怆触笼音。惊晓一闻处，伤春千里心。
晚日低霞绮，晴山远画眉。春青河畔草，不是望乡时。
江外三千里，人间十八年。此行谁复见，一鹤上辽天。
天台多胜概，落日乱山青。不似三峰好，楼台入翠屏。
二老不忍别，相期尚百年。正当爱日时，剩种北堂萱。
五十馀年别，伶俜道不行。却来书处在，惆怅似前生。
汝以为多学，吾犹及阙文。忧端已秦誓，糟粕尚三坟。
朱栏明绿水，古柳照斜阳。何处偏宜望，清涟对女郎。
磊落终休矣，艰难晚见之。罔知当世事，殊悔少年时。
才脱海鹤啄，已登方物舆。仰面勿啾啾，我长非侨如。
掾曹官事了，载取曲生来。得酒且欢喜，俗氛安在哉。
借问缘何事，年年带笑容。春风无可笑，止有笑衰翁。
腾龙纷野马，非雾亦非烟。心共春山远，诗凭淡墨传。
烟生浦欲无，日莫潮初落。客帆何处来，又近垂杨泊。
古树春风入，阳和力太迟。莫言生意尽，更引万年枝。
党籍英贤尽，长淮南北分。忠奸论方定，金璧购遗文。
庭下晓来霜，菰顿芭蕉折。络石瘦菖莆，独抱青青节。
文案日成堆，愁眉拽不开。偷归瓮间卧，逢个楚狂来。
三日山中游，溪山未全究。却羡畲田人，春晴斸烟岫。
翠袖擎金盏，香风动宝车。几间莫轻觑，故故薄云遮。
天上春光别，融融物态宜。彤庭花气暖，黄道日轮迟。
山鸟不知名，窗前作意鸣。自言还自答，终始一般声。
礼经条七出，叱狗不言焉。一旦鲍妻去，那知在母前。
客醉眠未起，主人呼解酲。已言鸡黍熟，复道瓮头清。
此瓢今已到，山瓢知已空。且饮寒塘水，遥将回也同。
如何望岱岳，仁心普周被。难与衲僧角，换却鬼眼睛。
萧艾秽群芳，草木纷零落。梅花我辈人，例合束高阁。
苍童负诗箧，百钱挂杖头。何当倩画手，画我庐山游。
历数河南去，乾坤一草亭。一亭犹是累，千古尽浮萍。
柱礱画生水，云雷暮出山。天时已秋杪，气候尚春间。
南北逃世难，始闻蕃汉殊。天下今一家，中原有驱除。
不见休上人，空伤碧云思。何处开宝书，秋风海光寺。
桃腮笑日红，蝴蝶趁游蜂。好个归期意，争似竺文公。
可惜花无主，分明枉过春。谁怜桃李艳，却属路行人。
桥脚时依树，阶唇便作河。初无心可洗，谁作洗心歌。
黄里含真意，春容带薄寒。欲知谁称面，遍插一枝看。
虽则仇平仲，何曾问大年。崇宁一相拜，元祐几人全。
无奈国风怨，荠荼论苦甘。王孙旧肥羜，汤饼亦多惭。
豪英出名胄，偃蹇倦宦游。大言满千牍，高气横九州。
院静泉声合，夜深虫语多。近窗移素榻，欹枕见星河。
芗林新赐宅，春水向鸥前。不是萧何第，元非范蠡船。
侁自肩如削，难胜数缕绦。天香留凤尾，馀暖在檀槽。
长乐晓钟残，皇与入问安。东风犹料峭，冒絮御余寒。
道抱阴阳妙，天行日月长。花开千种丽，叶下一般黄。
床前看月光，疑是地上霜。举头望山月，低头思故乡。
松菊存陶径，弦歌绝武城。江东新发櫂，僮仆笑相迎。
风雷飒万里，大江动我前。青衿一惟悴，名与日月悬。
逢花眼倦开，见酒手频推。不恨吾年老，恨他将病来。
平常行一步，却不堕平常。尽道脚长短，谁知脚短长。
折柳击离船，船行柳条短。赖有枝上花，飘泊随君远。
竹底寒流驶，幽深客可招。壶中无尽景，更渡一浮桥。
小梅未可折，不折惜空回。拥鼻燃一枝，也道探春来。
岁晚傭耕者，人人诉涝乾。吾宁减私量，汝莫待租瘢。
寂寂缘岩畔，相期无数人。不知康乐后，池草几回春。
不但色浓华，更觉香幽迥。笑杀海棠仙，死抱渊材恨。
寻僧已寂寞，林下锁山房。松竹虽无语，牵衣借晚凉。
花禁冷叶红，草敌虚岚翠。清净卢舍那，全身荆棘里。
正阃成王化，开宫奉母仪。身当四海养，寿祝万年期。
项似蜻蜓样，毛丁又起班。更兼形色正，打遍世无双。
孤蝶小徘徊，翩翾粉翅开。并应伤皎洁，频近雪中来。
遗殿空长闭，乘鸾自不回。至今荒草上，寥落旧花开。
开帆驾洪涛，血战乾坤赤。风雨闻号呼，流涕洒丹极。
夜落无人见，朝看到外新。非君有分别，力不奈松筠。
月落松方暗，花蜚鸟正啼。青山春窈窕，碧草晓凄迷。
一著高一著，一步阔一步。坐断佛祖关，迷却来时路。
奴见婢殷勤，瞥喜瞥然嗔。潇湘图上看，分外好精神。
石蜜化螺甲，榠樝煮水沈。博山孤烟起，对此作森森。
雪晴何所乐，乐趣在杯中。况复君家美，雕盘脍缕红。
珠箔疏流月，莺归定绣裳。宫西灯火合，歌吹起昭阳。
挽车极劳古，逃贼最间关。太息江巨孝，能为人所难。
心自本来心，本心非有法。有法有本心，非心非本法。
西湖旧时波，夜雨改新绿。子规啼到明，飞去双属玉。
日日黄尘路，喧貀涨市声。神灵自安此，不欲变名称。
石禅寒到骨，松雪照清眸。此道如山重，难将一臂酬。
小榼二升酒，新簟六尺床。能来夜话否，池畔欲秋凉。
达晓寝衣冷，开帷霜露凝。风吹昨夜泪，一片枕前冰。
江上腊梅村，人家半掩门。夕阳连野色，落叶破烟痕。
壮士不曾悲，悲即无回期。如何易水上，未歌先泪垂。
正教堪尊重，一法共不共。十八不共时，灭却南柯梦。
归山深浅去，须尽丘壑美。莫学武陵人，暂游桃源里。
日暮投荒榛，吻利腹良馁。尔竟何所争，固结不可解。
扇暍仁风广，蠲烦瑞露瀼。万芳沾润泽，安用沐兰汤。
轩豁百觚量，昂藏九尺身。如何天夺尽，真率社中人。
往昔扬州市，神仙爱夜游。夜来灯与月，不忝小扬州。
叶叶风鸣幕，梢梢雨打窗。烟销寒宝鸭，膏浅侧银缸。
帆樯共天远，楼观与云平。山阅三分国，江横十万兵。
唐朝知制诰，多付与诗人。岂有飞花句，虚为起草臣。
危坐禅枝冷，机含毒果深。直饶扪摸著，未必死偷心。
冉冉河洲晓，晴霞登木杪。稍见水烟开，孤舟天际小。
忆得别离日，乡桥柳脚斜。读君诗一转，全似到吾家。
以平报不平，王法本无亲。临济虽明眼，也是黄龙精。
嗒然蒙一衲，趺坐不知年。处处神通现，何须海岸边。
薰风追晚凉，爱日引朝步。瘦策与青鞋，应知来往路。
乍似上青冥，初疑蹑菡萏。自无飞仙骨，欲度何由敢。
曾味西窗稿，经年齿颊清。细评何物似，碧涧一杯羹。
我所得智慧，微妙最第一。众生诸根钝，著乐痴所盲。
水平民不溺，谷播世无饥。气数如寒暑，能无理转移。
立石标溪界，疏荷限水香。此翁三十载，看了几人忙。
海上千年实，峰头十丈花。年年当令节，同献玉泉家。
行尽迢迢路，无山不是家。跨门一句子，拟议隔天涯。
母德思齐盛，天心奋豫初。青晖凝辇路，佳气拥宸居。
野店小桥外，黄昏欲雪时。一声谁侧耳，千古唤愚痴。
合栋交生角，回栏互引牙。由来因地势，不是故尖斜。
光阴何太疾，如白驹过隙。惟有衲僧家，日日是好日。
为有心中事，琴音自不和。礼虽弗敢过，哀若未忘何。
虽入秦帝宫，不上秦帝床。夜夜玉窗里，与他卷罗裳。
昔有朱买臣，今有朱宣慰。两个担柴失，并皆金紫贵。
匆匆十日事，回首亦凄凉。何处无芳草，行人休断肠。
荣禄嗟何及，明恩愧未酬。欲寻西掖路，更上北山头。
雁影江潭底，秋声浦溆间。吴儿歌一曲，月子几回弯。
花枝出建章，凤管发昭阳。借问承恩者，双蛾几许长。
幽径入桑麻，坞西逢一家。编篱薪带茧，补屋草和花。
冷笑元无味，孤高别有心。谁将桃李眼，雪里解相寻。
昔移红白种，同种谢池中。一朵不留白，两池皆变红。
幽鸟语如篁，柳垂金线长。云收山谷静，风送杏花香。
新家孟城口，古木馀衰柳。来者复为谁，空悲昔人有。
黄金色未足，摘取且尝新。若待重阳日，何曾异众人。
云山日在眼，飞观复看云。原似崇朝雨，飘扬静世氛。
观身不见背，动体悉由心。向阳负阴处，离坎细推寻。
时节催农圃，园林花事空。柳苍无故态，苗长有新功。
偶得悲秋句，还惊旧社空。中庭步明月，朗咏与西风。
试妾与君泪，两处滴池水。看取芙蓉花，今年为谁死。
刷羽梁王池，春至欲言归。牵我东南恨，随君西北飞。
落此鼪鼯野，宜从麋鹿群。何知交友内，而乃得夫君。
死固汝可怜，生亦我所爱。生死两相缪，吾将解其会。
花禁冷叶红，划滴虚岚翠。清净卢舍那，全身荆棘里。
笼灯耿欲灭，枕下虫声切。底许事相关，煎人肠断绝。
嗜慾损为益，荣华降是升。圆图观起处，生意伏阴凝。
有月多同赏，无秋不共悲。如何与君别，又是菊黄时。
绿树塞柴门，青山压茅宇。遥遥望来峰，日夕多风雨。
博学非能事，详言道转乖。只因省气力，处处是吾斋。
邃宇中何有，台山五百尊。云何困人力，金像总尘昏。
南京一登眺，朔雁正来宾。好去长淮北，殷勤访故人。
湖南堂宇深，湖北林亭远。不作过湖桥，两处那相见。
别来十二月，去到漏天边。不是因逢闰，还应是隔年。
有生必有灭，无庵无可说。踢倒玉崑崙，夜半红日出。
群木上参天，清阳并为一。炎曦无路来，不废风月入。
一味放落魄，谁人柰得何。忽然刀斫手，依旧著摩挲。
德意遍岩谷，纯心对云天。办此一爇香，从公作丰年。
常日每齐眉，今朝共解颐。遥知大官膳，应与众雏嬉。
钓鳌东海头，经春醉一舟。西溪拗罾人，小鲜终日求。
千年白鹿地，今有佛楼台。昨日到山下，衔花犹出来。
朝阳动湖水，春色入名园。邑人千万户，日日望朱幡。
渥洼骐骥儿，众中见毛骨。别来忽三岁，残害为异物。
林间夏雨滋，复有斜阳照。绿净不摇风，从教春草笑。
苍生起谢安，翠华拥吴岳。可以一木支，俯恐坤轴弱。
吾家苍头奴，斫玉手自携。云恐春风恶，吹开枝高低。
苏公亦有言，公合把旌旄。庶使湛辈名，亦与岘山高。
马上逢归燕，知从何处来。贪寻旧巢去，不带锦书回。
舍辔厉天险，身疑出鸟群。罅开蛮俗合，脊尽瘴江分。
九日重阳节，东篱赏菊花。歌欢公子事，淡薄野僧家。
枝头月明好，何曾解相恼。今夜涕汍澜，只恐朱颜老。
老退保余生，不愧身与口。大似刘真长，东山亦何有。
桃结千年实，莲开十丈花。芦香并槿茂，应笑阿瞒家。
绿暗红稀日，蜂忙蝶困时。本来真面目，一点不曾移。
丈夫存行迹，殷勤为数来。莫作浮萍草，逐浪不知回。
悄悄禁门闭，夜深无月明。西窗独暗坐，满耳新蛩声。
万里载梅归，道是春来路。那知春到时，梅已随风去。
古人歌既醉，其中有五福。如何憔悴者，忍饮但餐菊。
碧落新楼迥，清池古树闲。先贤尽为宰，空看县南山。
澄然蓄清浏，百尺往往深。不放寒沤发，可以观我心。
昨日苍溪叟，曾来斫钓竿。山童寻鹤不，失欲报平安。
底事洪泽壁，空留黄绢词。年年淮水上，行客不胜悲。
人物竞纷华，骊驹逐钿车。此时松与柏，不及道旁花。
携妓东山去，春光半道催。遥看若桃李，双入镜中开。
尘欺双鬓少，春寄一枝多。为报花神道，晴天载酒过。
饭余行挟册，醉后卧看山。举世皆忙者，无人伴我閒。
呈酿木兰春，江鲈白锦鳞。玉盘聊下箸，初识紫丝蓴。
时情任销歇，闺思转殷勤。也胜山阴媪，挥毫托右军。
山空樵斧响，隔岭有人家。日落潭照树，川明风动花。
山堂夜岑寂，灯下看传灯。不觉灯花落，茶毗一个僧。
生儿思称家，人孰不欲可。门户冷如冰，其尤莫如我。
难齐四句功，五蕴未曾空。半夜作天晓，不识日头红。
昔人评画图，咫尺论万里。公家一拳石，意趣端如此。
南北路何长，中间万弋张。不知烟雾里，几只到衡阳。
自君之出矣，心意远相随。拆破唐人绢，经经是双丝。
燕语今生事，花开夙世红。不知终日醉，何以谢春风。
明月双溪水，清风八咏楼。昔年为客处，今日送君游。
露下五愿秋，雨打三杨愁。齐梁才子多，埋在青山头。
烟雨百馀年，茅茨数间屋。中有在家僧，萧然如此竹。
腊残梅破靥，春近柳含滋。指日欢娱地，东风浩荡时。
危晁知不免，削楚虑空长。东市哀朝服，西京号智囊。
摇漾越江春，相将看白蘋。归时不觉夜，出浦月随人。
佛法无人说，虽慧不能了。去却上头关，面南看经斗。
渔阳豪侠地，北里富熏天。快马金缠辔，但遇新少年。
别梦虽难觉，悲魂最易销。殷勤淮北岸，乡近去家遥。
烟动芦根出，天高雁点微。溪林茅屋晚，遥认钓船归。
天下太平日，人生安乐时。更逢花烂漫，争忍不开眉。
隔岸东西州，清川拍岸流。但闻竹枝曲，不见青翰舟。
银床绕周遭，一规寒浸水。试敲拄杖看，恐触蛟龙起。
回首三巴曲，平生万里桥。衣冠无赖客，花月可怜宵。
从与天君别，寒花几度春。坐愁芳树老，况乃鉴中人。
虽无适俗韵，亦有可怜香。定自嫌朱粉，翻成点点黄。
客生闻吠犬，草茂有鸣蛙。日昳方炊饭，秋深始采茶。
云为山积翠，雨倩草添青。一觉南柯梦，俄然鸟唤醒。
暑气人间盛，烦襟此地开。拂云千个竹，不碍晚风来。
崖悬怯吾顾，潭空沁我心。匪斯涉游趣，敬慎识官箴。
迹虽无地著，心实有天知。一禽从不获，不敢范驱驰。
永巷鏁芳菲，春归入燕泥。粉身能报国，妾不爱蛾眉。
风静潮痕减，江空夕照多。星星波上艇，隐隐岸边莎。
露叶明朝彩，云峰吐夕岚。山中无限景，诗力不相参。
吟得秋风老，敲窗意转深。凭将林下事，为寄与知音。
著论贬临川，谈经抑老泉。权书并字说，究竟果谁贤。
共蜡登山屐，俄寻下水船。到家人怪问，满袖挟风烟。
修篁蘸方沼，常与此心通。永昼一卷书，闭抛听泉筒。
临渊似平陆，徐行若安土。推此以扶颠，屹然中流柱。
寒梅只自芳，野水有余清。山空岁云暮，妙意相发明。
冷官冷如冰，餬口仅廪稍。藜藿得好客，欠馀不拟较。
团团青枫阴，绰绰万间屋。下有避俗翁，扫石叠两足。
南山不会禅，一向外边走。腊月三十日，舌头不出口。
长安在何许，疑是青天上。矫首遡西风，溪云断人望。
静立身微耸，惊窥首略回。何人将至此，应自陇山来。
寄声谢轩帝，不必奏钧天。一碧九万里，横吹铁笛眠。
右军墨池月，照我复照谁。千里忽相到，中峰多病师。
天上春光别，时康乐事繁。烟花浮阆苑，露叶簇金盘。
谁谓花庵陋，徒为见者嗤。此中胜广厦，人自不能知。
胡也吃毛虫，乌狗上佛殿。大地雪漫漫，澄不净如练。
昔我过嵩麓，云移见诸峰。种游未有日，想像曀霾中。
萧佺驸马子，邹昉骆驼儿。非关道德合，只为钱相知。
临水复欹石，陶然同醉醒。山霞坐未敛，池月来亭亭。
栖非梧不憩，渴以醴为浆。回首笑鸱辈，方争腐鼠忙。
二程十四五，即为圣人徒。汝年已蹉跎，得无惊觉乎。
庭下蔷薇树，花开玉雪球。主人明日去，相对似含愁。
七星明历历，万古仰煌煌。谁识斗宫内，中居孝悌王。
游子何方客，征裾满素尘。疲骖不进道，还犬复迎人。
昔可摧坚阵，今难作选锋。自怜吾鬓秃，亦笑汝头童。
樽前酹花神，诗因酒转新。方知这奇事，不属独醒人。
北岸亭馆众，最先登此台。台高望群峰，万里云崔嵬。
事已高超古，心犹切为民。慈颜应有喜，房宿正当晨。
军中始吹角，城上河初落。深沉犹隐帷，晃朗先分阁。
比旧前忧依，述最亨知休。以祐然面希，佛背生推求。
红芳开绣户，碧草衬斜阳。楼上频回首，思君道路长。
桃能驱不祥，霜后叶铺地。抱枝昆仑奴，犹解魑魅秗。
鳖小更短促，无毛一片光。这般生像者，不养又何妨。
初逃搇未亡，又遇朴无伤。如何博浪祸，更使副车当。
何人筑斯堂，刻意在承志。永怀霅川翁，清标作时瑞。
红芳不可待，绿荫忽已成。妾貌愧花好，郎姿如柳明。
一鉴涵虚碧，万象悉其中。重绿浮轻绿，深红閒浅红。
杖屦清晨往，缣襄薄暮归。闲官厅事冷，蝴蝶上阶飞。
紫塞连年戍，黄砂碛路穷。故人今夜宿，见月石楼中。
万事皆零落，平生不可思。惟馀酒中趣，不减少年时。
登高迎送远，春恨并依依。不得沧洲信，空看白鹤归。
胸中风雨吼，笔下龙蛇走。前后落人间，三千有余首。
君留剑水浔，我卧弁峰下。十书九不到，思君无日夜。
学道如学射，久久自中的。一句透天关，万机俱丧迹。
不敢怨夫子，徒悲误姜身。安知同穴者，乃是乞墦人。
安得神仙术，试为施康济。使此平望村，如吾江子汇。
人兮吾与游，竹兮吾与俱。世浊此独清，室小自有余。
影借金田润，香随璧月流。远疑元帝植，近想志公游。
何忽省母病，每因身疾知。可怜张里正，尚得令君疑。
白玉谁家郎，红粉何处女。秀色总堪怜，春风密相许。
五月炎风炽，忧勤紫掖中。摧裁恤刑诏，晓下未央宫。
阴房鬼火青，白日亦寂寞。自非旷士怀，居人莽牢落。
浪说无文字，楞伽面壁看。元来有怀挟，一世被粗瞒。
一自王之国，于今二十年。了无织芥过，都是孝慈然。
弊衣缠瘦骨，衰发覆苍颜。世上底时节，刚然要出山。
真人读何书，一叶凌浩溔。不见此舟轻，但觉天地小。
当知元与凯，不出孝而忠。能举十六相，斯为舜大功。
晚来山气冷，松下独閒行。野鸟听人语，山灵警杖声。
洸荡云閒路，奫沦一水深。月光涵露重，遥听九皋音。
觅心无处觅，当下便心安。早知冰是水，两臂定完全。
无所从来去，法身非住处。弃满十方空，言说非本据。
善谑非为谑，微言可解纷。祈招忘出处，也道读三坟。
出谷频回首，逢人更断肠。桐乡岂爱我，我自爱桐乡。
当初北涧别，直至此庭中。何意闻鞞耳，听君枝上风。
虫响灯光薄，宵寒药气浓。君怜垂翅客，辛苦尚相从。
将谓众生苦，更有苦众生。相见易得好，共住难为人。
塞外虏尘飞，频年度碛西。死生随玉剑，辛苦向金微。
几曾闻饮鸩，有不陨其身。那得独全活，天应知代亲。
霹雳沟西路，柴荆四五家。忆曾骑款段，随音入桃花。
长江万里来，古寺中流起。何如天上星，汩汩波涛里。
故老今多丧，严祠日愈新。青青陵上杏，神护五株春。
孙陈李三人，亡国体相似。虽然少有文，何复语英气。
铿尔舍瑟作，嚗然放杖笑。浩浩太古音，与俗不同调。
我归不能休，公去不可挽。依依原隰间，相对意无限。
酷哉虾蟆精，食月食之既。天地皆幽昏，使我增永忾。
坐断千峰路，穿开碧落天。那容问端的，端的髑髅前。
一个病维摩，无风自起波。富嫌千口少，贫恨一身多。
不入闹园林，雅媚佳山水。君子亦党乎，贤者后乐此。
地迥隔尘寰，石门云闭关。幽人澹无事，白鹤相往还。
不归丹掖去，铜竹漫云云。惟喜因过我，须知未贺君。
仙翁栖紫霞，颜童鬓不华。客来问玄机，笑指菖蒲花。
花密无重数，看来眼转迷。化为花世界，忘却日东西。
虽以宾师待，几于妾妇然。不羞君割地，谩对客谈天。
终日湖亭坐，悠悠万虑闲。眼前何所有，寒水与秋山。
探奇不畏险，拨雾上高岑。放眼观飞瀑，枕流听素琴。
客从南溟来，黄屋今在否。天高无消息，未忍即开口。
秋山僧冷病，聊寄三五杯。应泻山瓢里，还寄此瓢来。
凛凛冰霜节，修修玉雪身。便无文与可，不有月傅神。
梵宇出林杪，暝色敛烟树。钟声有针中，听於无听处。
故宁戚以俭，罔或易而奢。致得千载下，人称问礼家。
唐蒙论巴蜀，通道至卭僰。列郡徼西南，夷居半岩壁。
谦卑六位得，豫乐四爻非。庄敬与安肆，冥冥祸福几。
弥勒真弥勒，分身千百亿。时时示时人，时人俱不识。
江南万玉妃，肌肤冰雪立。平生爱淡妆，不作胭脂溼。
我心岂不平，我目自不明。徒云备双足，天下何由行。
万物自有功，当言用极处。事存函盖合，理应箭锋柱。
西家壶已倒，次第向东邻。朱户如坚闭，黄花恶笑人。
雨阑流水急，风定落花迟。一老临溪钓，双童画地棋。
洁白虽堪爱，腥膻不那何。到头从所欲，还汝旧沧波。
立石泥功状，天然诡怪形。未尝私祸福，终不费丹青。
种桃三百树，随处有开花。来年三二月，便是武陵家。
浑身无处著，驿路倒骑驴。览尽潇湘景，和船入画图。
已设床临牖，何须绶着身。遂令移鼎贼，知愧饰巾人。
丹剂乾铅汞，红尘扫秕糠。只消一只鹤，安用万头羊。
红灯转沙堤，天门仗未齐。槐阴勒马待，月在御沟西。
境上绝追寻，见境便生心。踢倒净瓶了，沩山创佛林。
池上雪初消，春鸦已占巢。自怜流寓迹，无地可诛茅。
专城未四十，暂谪岂蹉跎。风雨吴门夜，恻怆别情多。
借筹渭阳幕，边画分毫毛。邵州二千里，能勿鉴寐劳。
献替先其大，从容接每三。但知言謇謇，肯顾府潭潭。
冰泉浸绿玉，霜刃破黄金。凉冷消晚暑，清甘洗渴心。
买得五泻舟，江硝落我手。呼儿下笥去，此事渠能了。
春欲归何处，流莺也不知。只应江上水，暗与落花期。
乌鹊语千回，黄昏不见来。漫教脂粉匣，闭了又重开。
曾见方言识，曾闻始谓知。奈何知与识，天下亦常稀。
江左名父子，风流适兹还。而宗有胜韵，觉在正始间。
山翠围裘领，豩声响佩环。终年无俗客，不用掩松关。
手把蟠桃植，何劳羯鼓催。从今三万岁，十度看花开。
仙殿图书掩，山阴父老迎。蓬莱登望好，太守擅诗名。
新秋弦管清，时转遏云声。曲尽不知处，月高风满城。
里閈闲过从，太平之盛事。吾乡多吉人，况与他乡异。
春来南雁归，日去西蚕远。妾思纷何极，客游殊未返。
试问隐绵上，何如隐东山。出处两无阂，世间出世间。
十载脾神厄，何曾食有鱼。击鲜徒溷汝，遗鮳适忧君。
云散山月吐，星稀山月高。相羊负露底，望月诵离骚。
有钱但沽酒，莫买南山田。勾引催租人，惊散青松烟。
可怜台上谷，转目已阴繁。不解诗人意，何为乐彼园。
樵苏出林看，士女拥途迎。要识神通趣，年年此际晴。
冬逐更筹尽，春随斗柄回。寒暄一夜隔，客鬓两年催。
共坐石上苔，坐久溪阴转。峰外晚林稠，山腹晴云散。
今朝四月八，邪师坏正法。累及释迦文，死水裹庵杀。
翠水冰融尽，雕栊日上迟。东风报花信，先拂万年枝。
太阳一入地，亦足蒸成霞。老学傥能勉，声绩岂不华。
皎皎石上月，飕飕松下风。清绝谁领会，倚仗送飞鸿。
筑堤环碧沼，种花仍满堤。幽人日往来，非关桃李蹊。
一气转洪钧，阳和触处新。上林春更早，草木已精神。
金石不随波，松竹知岁寒。冥此芸芸境，回向自心观。
爱此沧浪水，临流坐写诗。赋诗元未就，藉水发幽姿。
雪月是花非，但觉夜成旦。世事忌分明，朦胧差好看。
银竹森空映，湖乐队莽中。不因风卷去，那得见冲融。
止观心地法，色相本皆空。禅慧明宗性，超然万法中。
竛竮竹外枝，啼妆凌晓霰。东君不主盟，对人作此面。
乱石披浅流，水纹如绀发。驰晖忽西没，林光相映发。
雨送炎官印，风宣白帝麻。欲知秋面目，细看木犀花。
绿竹覆清渠，尘心日日疏。使君遗癖在，苦要读文书。
敛眉语芳草，何许太无情。正见离人别，春心相向生。
我观招提境，古桧何苍奇。白蚁巢其根，青虬啮其枝。
瑳兮容旷世，冰腻郁妖红。姑射非无偶，能言谅不同。
草市鱼虾贱，园家芋栗肥。一城空巷出，万烛送神归。
千里隔烟波，孤舟宿何处。遥思耿不眠，淮南夜风雨。
一吸长川静，烟云忽有无。谁看颔底月，误欲探骊珠。
厨库对僧堂，三门朝佛殿。南来与北来，一见一切见。
客路逢寒食，花山不见花。归心随北鴈，先向洛阳家。
易经之下卷，何以始恒咸。贞女家人得，如诗有二南。
劲节生宫苑，虚心奉豫游。自然名价重，不羡渭川侯。
数举营巢债，才成作佛庐。随堂展单钵，均是道人居。
仲秋八月旦，庭户入新凉。不露风骨句，愁人知夜长。
齐野非吴渚，支郎是子陵。钓台千古月，宝塔万年灯。
船下广陵去，月明征虏亭。山花如绣颊，江火似流萤。
跨蹇度溪桥，处处寻春信。春枝摊蓓蕾，唤仆频频认。
不诛人厌已，而恕子祈亲。贤矣李观察，今无复此人。
虽传古人声，不识古人意。古人今已远，悲哉广陵思。
岁晏风落木，野阴水增波。斋舲如傅翼，一举君谓何。
枕流饭脱粟，长夏以终日。曳屣行歌商，风轩时弄笔。
林下闲言语，何须更问为。自知无纪律，安得谓之诗。
少日喜累句，暮年多短章。假令重盛壮，展拓不能长。
人情乐安肆，昼夜物欲婴。惟敬以直之，山立而川行。
夜战桑干北，秦兵半不归。朝来有乡信，犹自寄征衣。
老态日日增，欢意时时改。唯有对壶觞，依然此心在。
开门无一事，终日饱看山。石罅鸣流水，翻惊响佩环。
京师出大黄，价直极相当。未曾识道地，枉自费商量。
真甚破沙盆，掀翻海岳昏。顶门真个瞎，个古累儿孙。
万锺谁不慕，意气满堂金。必若枉此道，伤哉非素心。
紫貂寒拥鼻，绿螘细侵唇。莲烛当时事，壶头此日春。
丝丝丝共白，历遍风霜寒。君王岂轻剪，欲疗将军安。
山寺钟未鸣，城楼角已奏。角声正可听，欹枕续残漏。
疆事须长算，朝家得实能。坐来酬万务，心地自虚凝。
拥棹思悠悠，更深泛积流。唯将一星火，何处宿芦洲。
雨来山出云，雨过云归海。悠然天地间，得此大自在。
来时金兰集，去日风雨散。别语慎勿忘，短书寄泽畔。
石泉宵泠泠，清响杂寒吹。恍惊山雨来，醒我一觉睡。
太液轻澌泮，温明霁日融。菜流芳荇碧，花颂瑞椒红。
暑气犹未退，寒花早已开。衰年宁有几，寒暑若相催。
雾气因山见，波痕到岸消。诗人元自懒，物色故相撩。
春秋逾致仕，南北粗知名。有客有相问，如何不治生。
文石间苍苔，相引入深坞。莫撼青琅玕，无时露如雨。
晴空轰霹雳，官路栽荆棘。没与遭逢著，前凶后不吉。
立朝绍兴间，犹及见诸老。魂梦不可逢，丘坟闭秋草。
内外期无患，兢兢理万几。延英勤讲论，遑恤汗沾衣。
解垂要理真，诠羡非深意。大谁教指因，缘善归心会。
尽护绕城家，炎风盛际花。漫天何所似，汉帜杂云霞。
性与儿童异，飘蓬二十年。照来池上影，恰似未生前。
溪山晓来深，片光万物新。相识满天下，知心能几人。
客枕正无憀，寒鸡鸣夜半。开门望天末，月沉星烂烂。
头头见佛身，元是本来人。棒打不回头，照灵非故新。
宜城徵美醖，汉水得佳鲂。登岘思前哲，游池醉夕阳。
祲扫青山峡，功高赤壁矶。只宜奉头竮，莫待剖羓归。
畏死仕新室，轻生谢季伦。细评投阁者，大愧坠楼人。
你家酱一缸，内有毒蛇藏。若无老僧说，人口俱被伤。
昨宵北窗下，不敢高声语。悲深意颠倒，尚疑惊著汝。
山城无别味，药草兼鱼果。时到绣衣人，同来石上坐。
齐山压清溪，苍崖浸老碧。山半古招提，高堂敞虚寂。
愿与道林近，在意逍遥篇。自有灵佳寺，何用沃洲禅。
秋风方索漠，霜貌足暌携。今日骑骢马，街中醉蹋泥。
避世无功酒，临流元亮诗。鹤鸣入天听，叶下报秋悲。
昨日离城市，白云空往还。松风清耳目，端的胜人间。
别作一家春，故畹已禾黍。黄香从何来，谁为东风主。
古佛不曾过，现在法如是。一声婆饼焦，啼在竹林里。
德星行斗牛，人物东西夥。太史告占书，发春朝玉座。
春风马上梦，樽酒故人持。犹作狂时语，邻家乞侍儿。
广筑长城一，纷纷走避秦。长城遍天下，底处着逃人。
杯珓吉难同，开船得转风。无云仗神道，人厄匪天穷。
春无三日晴，夏无十日雨。蛇咬虾蟆声，更有众生苦。
鸟外云峰晚，沙头草树晴。想初挥洒就，侍女一齐惊。
平生独爱山，日日频跻攀。自得山中趣，结庐万山间。
雨丝条脉脉，雨点泪浪浪。无处堪回首，如何不断肠。
荷锄郎在田，行饷儿未返。终日弄鸣机，恤纬不思远。
蝶舞蜂歌倦，晴蜓看未休。谁知织妇意，方夏已思秋。
月落鸡吹角，夜长鹅报更。山中无历日，日出即天明。
出城四十里，古堰若天外。飞棹清浅中，孤影自相对。
物理窥开后，人情照破时。情中明事体，理外见天机。
一去一万里，千知千不还。崖州何处在，生度鬼门关。
征南满腹智，实似小儿痴。汉水有涸日，沉碑无出时。
风雨何年别，留真向此邦。至今遗恨在，巧过不成双。
要寻闲世界，不在世界外。明月与清风，何朝不相对。
空蒙天外林，璀璨岸头石。何许放舟回，寂然方自得。
白日经檐短，风霜吹客衣。梅梢惊岁晚，沙际看春归。
迷悟本同光，信时无隐藏。幻空如梦体，三昧觉华王。
诗老吾衰矣，秋风又飒然。黄花香五度，八十太公年。
山连翠羽屏，草接烟华席。望尽南飞燕，佳人断消息。
池草似争长，木阴如合围。不惟催我去，政欲饯春归。
潇渍石池边，清標出自然。东风零乱后，蜕甲玉蜿蜒。
一凤领四雏，夜作吾伊声。梧桐高拂日，好去瑞尧庭。
梅亦有何好，花中偏得名。只为淡生活，不傍闹门庭。
已赓彭泽辞，更拟辋川诗。未老还山了，犹嫌皈较迟。
广文无酒钱，到官倏改火。清谭坐萧斋，惟子屡过我。
公馆当清夜，移樽近北墉。秋声连蟋蟀，月色淡芙蓉。
渊明六十三，我已多数秋。未死亦偶然，神仙殊谬悠。
竞爱松筠翠，皆怜桃李芳。如求济世广，桑柘愿商量。
历尾无馀日，更筹促曙躔。持愁賸残岁，将老入新年。
背众吃油糍，对人夸好手。潦倒不识羞，抵死扬家丑。
鸟雀知既夕，相逢如择栖。嗟余独何者，失侣自东西。
已被莱子服，种汝奉高堂。汝自忘忧尔，吾忧未易忘。
李翁卧亭午，春深掩柴荆。忽闻风雨响，疑是勤王兵。
百步洪头水，秋霖一夜浑。相携濯缨处，无复履綦痕。
菡萏露不迟，蒹葭霜岂晚。我生宁免愁，别离无近远。
夏雨涨黄流，夜鸣邻船柁。乘危冒险人，不识西山饿。
今岁韶光好，年中两见春。余寒九日在，芳意一朝新。
米盐辞剧务，宫观得清资。自取闲官乐，争教俗客知。
渐止牛羊牧，还添雨露滋。但令萌蘖长，自有岁寒姿。
关征足自润，人谓恶能廉。吾独知彦修，一叶亦不沾。
枕边何所有，一卷促尼居。无处觅卢扁，应当宝此书。
玉井荷花碧，中藏偶意深。绿房千万菂，多少可耿心。
健时要坐禅，困时要打眠。肚饥须吃饭，陆地要行船。
竹静尘不染，坞深人不到。欲海不可航，聊须从吾好。
海燕频来去，西人独滞留。天边又相送，肠断故园秋。
平湖万里宽，秋月一天白。隐隐岳阳楼，有人自横笛。
虎怕人心恶，人欺虎太慈。虽逢贤太守，难打者官司。
闻有宫袍赐，翻令闺意伤。良人在行伍，只待妾衣裳。
萦纡九锁山，棱层几叠水。谁令翻其源，银涛迸石髓。
十万同聚会，个个学无为。此是选佛场，心空及第归。
颺下採樵斧，直入堆坊舂。一脚踏到底，黄梅信息通。
落羽辞金殿，孤鸣咤绣衣。能言终见弃，还向陇西飞。
劝君金屈卮，满酌不须辞。花发多风雨，人生足别离。
眼俗难观古，时间只顺天。平生羞诡遇，投老更加鞭。
行行见羁束，斯人独憔悴。欲觉闻晨钟，青灯死分翳。
环潭澄晓色，叠嶂照秋影。幽致欣所逢，纷虑自兹屏。
扪萝通一径，修竹蔽中篱。只有奎章在，龙神暗护持。
持鹬蚌谋壮，贪蝉鹊意深。渔人一拱手，弹者笑依林。
先天天弗违，后天举天时。弗违无时亏，奉时有时疲。
迥临飞鸟上，高出世尘间。天势围平野，河流入断山。
门外春将半，闲花处处开。山童不用折，幽鸟自衔来。
山深云气多，拨云寻径入。但觉襟袖寒，不知浓翠湿。
树顶烟微绿，山根菊暗香。何人独鞭马，落日上嘉祥。
稚子牵衣问，归来何太迟。共谁争岁月，赢得鬓边丝。
此地蛟龙伏，中原蛇豕多。借君白羽扇，万马饮黄河。
修修青琅玕，霜雪不可折。肯随流水去，赖有岁寒节。
舟闲人已息，林际月微明。一片清江水，中涵万古情。
风前挥珠泪，吹落春江去。日夜只东流，何时复西溯。
礉礉石林立，滃滃云壑閟。万杉最深中，莫有前朝寺。
云门一曲子，腊月二十五。唱高和得齐，大棒揸出去。
解颐匡鼎来，诗语穷益新。政用追前辈，不劳吞吾人。
竹影月来去，荷香风送迎。南窗枕书卧，醉眼看山横。
阮籍醒时少，陶潜醉日多。百年何足度，乘兴且长歌。
泰岳聊逃雨，湘山偶阻风。伐树仍封树，元无罪与功。
古人赋多情，无事辄愁苦。兰亭一觞咏，感慨乃如许。
何罪过长沙，年年北望家。重封岭头信，一树海边花。
碧树吴洲远，青山震泽深。无人踪范蠡，烟水暮沈沈。
佞幸传呼至，师臣伛偻迎。暮年灵寿杖，幸自可扶行。
冷艳全欺雪，馀香乍入衣。春风且莫定，吹向玉阶飞。
名父难为子，纤瑕即辱身。直须留面目，他日见先人。
钜竹差差合，青杉袅袅长。人多表池槛，此乃亘山冈。
别离已五年，不及祖父茔。霜露晚凄凄，痛哭松声回。
二水清浑合，三山锦绣张。迹沉簿书沉，身在水云乡。
南楼夜已寂，暗鸟动林间。不见城郭事，沉沉唯四山。
红豆生南国，秋来发故枝。愿君多采撷，此物最相思。
坐却并州骑，行思楚泽渔。斯亭着斯客，斯意竟何如。
恨杀老头陀，山移恨不磨。吾今担头重，为汝种松多。
春从花际来，却向天边去。莺蝶空徘徊，寻春不知处。
怀橘悲何及，芸瓜老不任。摘来先庙祭，洒泪向松阴。
山色童拈出，秋云似削平。可怜松下路，月黑不堪行。
沽酒酹江神，发船相送饯。船去浪如席，船回风似箭。
莫恨生华发，唯须不负春。风光无老少，祗属有情人。
夜光贮怀袖，待报一顾恩。日向江湖老，此心谁为论。
乐府闻桃叶，人前道得无。劝君书小字，慎莫唤官奴。
江阔雁不到，山深猿自迷。传闻杜陵老，只在瀼东西。
佳山路不远，俗侣到常稀。及此烟霞暮，相看复欲归。
俯仰两青空，舟行明镜中。蓬莱定不远，正要一颿风。
皆出此经中，无法不通同。夜来得一梦，今日又相逢。
万杵黄金屑，九焌碧梧骨。诗老坐雪窗，天香来月窟。
天问复招魂，无因彻帝阍。岂知千丽句，不敌一谗言。
眼冷千江月，眉横万叠山。杖头挑布袋，信脚到人间。
瑞日晖晖上，非烟冉冉收。晴川蚕可浴，翠潋荇初流。
子核成双杏，将寄同心人。定栖鸳鸯魄，为物岂无因。
独鸟下高树，遥知吴苑园。凄凉千古事，日暮倚阊门。
觌面难逢处，如何顾鉴咦。乞师垂半偈，免使后人疑。
露下瑶簪湿，云生石室寒。星坛鸾鹤舞，丹灶虎龙蟠。
处膏非自润，在寸敢矜长。试用蔀家暗，回为邻壁光。
山川忽摇落，风雪交岁暮。堂堂十八公，正尔守门户。
六国唯求客，千金遂筑台。若令逢圣代，憔悴郭生回。
十夜郡城宿，苦吟身未闲。那堪西郭别，雪路问青山。
当人如举唱，三句岂能该。有问如何事，南岳与天台。
雪罢云初暖，天和日便迟。玉楼新燕子，禼下记来时。
海门连洞庭，每去三千里。十载一归来，辛苦潇湘水。
山中春已晚，处处见花稀。明日来应尽，林间宿不归。
南游炎海甸，沃野开天庭。真龙竟寂寞，乾坤水上萍。
露冷蕊珠佩，五湖云水深。一枝春好在，先寄月边心。
民寿休颁术，人淳罢赐枭。尧贤不遗野，楚些岂劳招。
晚秧纷已及，中田日往还。适与好风会，植杖观前山。
嵚岑何处峰，来伴萧疏竹。悠然方丈间，寄此千里目。
一种和风至，千花未放妍。草心并柳眼，长是被恩先。
主人情意深，不管江妃怨。折我最繁枝，不许冰壶荐。
杳杳河洲晚，客行殊未返。目随林鸟还，心共征鸿远。
淋淋出海门，百里雪花喷。坐看东归去，平沙空有痕。
长安自不远，蜀客苦思归。莫教名障日，唤作小峨眉。
生计淡无味，终焉乐有余。灌畦亲抱瓮，种秫学拈锄。
窗外尘尘事，窗中梦梦身。既知身是梦，一任事如尘。
小摘乱青黄，开尝馥香气。持比千户封，真成败人意。
老夫悲暮年，天涯故人少。每望东南云，决眦入归鸟。
山下六七里，山前八九家。家家清到骨，只卖水仙老。
秋巘翠千叠，晴溪玉一湾。渔舟三两个，来往钓其间。
万岁菖蒲酒，千金琥珀杯。年年行乐处，新月挂池台。
谢家庭下玉，化此青琅玕。风标夐不俗，谁谓骨相寒。
仙娥今下嫁，骄子自同和。剑戟归田尽，牛羊绕塞多。
红尘野马急，老意饥蚕懒。借取黄庭经，时时谩遮眼。
举头山围天，濯足树映潭。山中记今日，四士集空岩。
秦川春婉晚，汉水路迢遥。不待凭危槛，离魂已暗销。
心心忍最玄，无中绝二边。南山烧起火，北山得翠烟。
江山客思满，云水稻田空。日坞悬秋实，霜林坠晚红。
春风长乐地，春仗大明天。春酒皆千日，春枝即万年。
古冢密于草，新坟侵官道。城外无闲地，城中人又老。
平生事幽贞，足迹不出门。岁晚迫饥寒，暂得媒妁言。
黄屋朔风卷，园林杀气平。宫殿青门隔，永怀丹凤城。
肃宗汉明主，犹恶五噫诗。一旦拂衣去，世人那得知。
清溪便种稻，秋晚连云熟。不待见新舂，西风芗自足。
韩吕真乔木，蟠根与国同。伯泰太史氏，子约大愚公。
万壑树色敛，松门已暮钟。故园肠断客，应与此时同。
昏小脑搭重，路粗半节儿。棠梨三角额，此等不须题。
乾鹊噪送喜，训狐鸣主灾。龙随黄帝去，麟为素王来。
长风驾高浪，偃蹇龙虎姿。萧条犹在否，寒日出雾迟。
出水示出水，心疑生暗鬼。巩县造茶瓶，一只三个嘴。
璧带非烟润，金铺霁景鲜。绣功添采缕，和气入繁弦。
烟云乱画阴，雨雹交晚风。道人定眼观，只与清晓同。
非有干时策，聊为避地图。昔人补勾漏，老子管仙湖。
细丽披金彩，氛氲散远馨。泛杯频奉赐，缘解制颓龄。
蛙声近过社，农事忽已忙。邻妇饷田归，不见百花芳。
青峰插天隅，淡月如可吸。江流疑有声，孤舟舞蓑笠。
百战方夷项，三章且代秦。功归萧相国，气尽戚夫人。
朝看楼上云，日暮城南雨。路远香车迟，迢迢向何所。
易名缘变易，周义取周流。出震始终艮，当于此处求。
关河月未晓，行子心已急。佳人无一言，独背残灯泣。
八树拂丹霄，四时青不凋。秋风何处起，先袅最长条。
自君之出矣，宝镜为谁明。思君如陇水，长闻呜咽声。
天地太萧索，山川何渺茫。不堪星斗柄，犹把岁寒量。
瞑目思千古，飘然一烘尘。山川宛如旧，多少未来人。
酒力欺人老，花容笑客衰。自怜花与酒，终是不相宜。
平生苕霅舟，略计忘几历。诗里不能收，付君医画癖。
江南孟春天，荇叶大如钱。白雪装梅树，青袍似葑田。
民愚一何鼠，民怒一何虎。谨毋芟刈之，持以报九五。
此道固非浅，圣门两三人。佳名长在眼，无实勿为宾。
北斗挂须弥，杖头挑日月。林泉好商量，夏末秋风切。
百二十百夏，如今已告圆。就中一句子，切忌错流传。
扁舟宾客少，闲作道家装。迹静心还静，逍遥觉日长。
落日河梁上，迟留客去旱。近邻无远送，莫说最长枝。
一种貌如仙，人情要自偏。罗敷有底好，最得使君怜。
羣仙停鹤驭，玉佩摇空山。金丹定分子，往缀通明班。
丁香从百结，恨只满东风。未必愁能解，虚传酒有功。
位须分对待，气即验流行。羲体兼文用，俱由造化生。
何缘春信息，第一到田家。为甚笙歌院，重重绣幕遮。
万象死灰色，千林号怒声。何人苦哀泣，冻竹强抽萌。
一主人公死，一主人公活。若解弄精魂，两头皆透脱。
茅焦甘伏质，考叔请留羹。大队如初乐，咸阳虚左迎。
李广飞将军，世南行秘书。乃知数寸管，不及丈二殳。
翁仲为余泣，江头负月明。一从少陵死，此路断人行。
谪戍孤城小，思家万里遥。汉廷求卫霍，剑珮上青霄。
小市门南路，旧游联马行。只从前日别，秋草一番生。
岸傍草树密，往往不知名。其间有啼鸟，似与船相迎。
秋风雕兰芷，芳洲久寂寞。痛饮读离骚，此兴亦不恶。
屹然强寇敌，古人重守边。惜哉功名忏，死亦垂千年。
瞥尔惊吾父，同然拜令公。遥知恩义重，恰似与真同。
煌煌五枝灯，下有玉蟠螭。汉宫已荆棘，此地生何为。
春色有情意，挑花生暮寒。只应催客子，不遣立江干。
自非易寒暑，示始解衣襟。不谓母疾久，三年惟一心。
吾女去二穉，何处吞声器。忠孝果何辜，神理谅未烛。
独鸟怨遥夜，冷萤明远陂。且弄碧萝月，莫问出山期。
翩翩沙上鸥，安用避渔舟。渔人在鱼利，何异尔所求。
快雨不相期，平湖忽萧飒。坐久日明檐，繁声静中灭。
两手指天地，周行步更多。可怜黄面老，螃蟹落汤锅。
昨日十分春，今朝几聚尘。可怜傍辇者，有愧坠楼人。
一饱忘百饥，人人尽展眉。太平无事日，唱个啰啰哩。
一杯宜病士，四体委胡床。暂得遗形处，陶然在醉乡。
乔林众鸟集，暮气氛氲上。好在三巴山，何时正相望。
古屋深于洞，门前种白莲。好寻当日社，重结此生缘。
荡桨入平湖，湖波渺无极。红白芙蓉花，何如妾颜色。
自是绳枢子，夤缘登宦途。閒情入鱼鸟，岁晚卧江湖。
一年春分处，寒食一百五。想见束晨装，沙头震鼍鼓。
圣者圣何从，空中柳絮踪。猪头不得吃，遍地扇腥风。
两似黄流决，云如黑汁翻。未言丰九扈，已觉饱千村。
死无衾覆首，贫乃士之常。妇谥为康子，何须问太常。
五出稍敷露，不受尘目爱。鲜鲜着精神，独於此时最。
面约随时改，离情睹物含。君风愁少女，妾卉最宜男。
浣纱寂不好，辛苦触战箭。东施无丽质，安稳嫁乡县。
切切暗窗下，喓喓深草里。秋天思妇心，雨夜愁人耳。
弥勒真弥勒，分身千百亿。时时示时人，时人俱不识。
四始诗之至，源充治世音。后来无郑卫，蛙蚓谩呻吟。
猿吟一何苦，愁朝复悲夕。莫作巫峡声，肠断秋江客。
簿书苦沈迷，世俗嗟迫隘。不如溪山上，风至取一快。
独在西峰顶，年年闭石房。定中无弟子，人到为焚香。
南光走冷圭，北籁号空木。年年任霜霰，不减筼筜绿。
晴垄麦过花，暖泥秧出水。宽得一寸心，人行更千里。
不意入前溪，爱溪从错落。清清鉴不足，非是深难度。
既聚伏波米，还数魏舒筹。应笑苏夫子，侥幸得湖州。
看尽门前柳，愁多白发新。灞桥风雨夜，离别是何人。
昨夜东风多，花神莫之御。玉立对幽人，士分心情吐。
丑石榕堪坐，晴坡草可眠。若非古沂水，亦是小斜川。
近陂牛湩白，远浦鸭头青。一棹悠然去，东风吹酒醒。
雨过山色青，风来水花白。不是风雨来，何因见颜色。
希远来彭泽，聊为三迳资。拂衣归底处，命驾定何时。
儿童娱膝下，母子话灯前。却忆江湖上，家书动隔年。
来从底处所，黄露满衣湿。缘憨翻得怜，亭亭倚风立。
秋至皆零落，凌波独吐红。托根方得所，未肯即随风。
成汤之盘铭，新焉旦复旦。未闻作圣功，毫厘有间断。
义路本如砥，利径剧羊肠。何以书子绅，世德不可忘。
锦帐随情设，金炉任意熏。惟愁员外署，不应列星文。
旧寺丘墟后，重兴岁月赊。莫将閒祸福，容易托僧伽。
金城环雉堞，云屋瞰陎贵。双林耸江右，九陇觇天外。
莲生污泥中，其实何戢戢。人生有恒性，云胡狃於习。
闻道昭阳宴，嚬蛾落叶中。清歌逐寒月，遥夜入深宫。
翁子妻求诀，羞惭婿负薪。不如辟纑妇，保守灌园人。
六月千里旱，偷泉心亦卑。不烦山老祝，神物久无思。
卷卷从何起，多因为晚风。飘飘久不下，还复反荒丛。
妾年初二八，两度嫁狂夫。薄命今犹在，坚贞扫地无。
山月皎如烛，风霜时动竹。夜半鸟惊栖，窗间人独宿。
柳色青山映，梨花雪鸟藏。绿窗桃李下，闲坐叹春芳。
人皆因禄富，我独以官贫。佩父清白训，为唐第一人。
落花三月雨，残梦五更钟。声色俱销尽，玄关又一重。
菩提真无人，圆知见可可。若言更不会，丙丁来求火。
舣艇白鸥边，寒雨敲青箬。骇浪不回头，方识江湖乐。
真门迥向北，驰道直向西。为与天光近，云色成虹霓。
碧玉上官妓，出入千花林。珠被玳瑁床，感郎情意深。
红尘书夜飞，车马古今迹。独怜道傍柳，惨淡少颜色。
今朝五月五，粗言及细语。会得也寻常，不会超佛祖。
世閒如此花，涉春便憔悴。不识青黄君，岁年管何事。
路傍一株柳，此路向延州。延州在何处，此路起悠悠。
融峰强万丈，未话足先酸。若不缘云去，那知星斗寒。
荒田一片石，文字满青苔。不是逢闲客，何人肯读来。
思与春为别，匆匆置一樽。明年尚强健，扶杖候柴门。
蓬莱三万里，道德五千言。一自青牛去，函关烟雨昏。
当宁陷玉座，两宫弃紫微。北城悲笳发，失涕万人挥。
当仁贵不让，见义忌无勇。今人无魏颗，勿望渠形梦。
常闻天女会，玉指散天花。莫遣春风里，红芳点袈裟。
深深惟使君，草草学田舍。持此归与心，随时自潇洒。
迢迢文杏馆，跻攀日已屡。南岭与北湖，前看复回顾。
亭亭凤凰台，江城孤照日。胡来满彤宫，驱马一万匹。
春山叠乱青，春水漾虚碧。寥寥天地间，满眼皆相识。
日月双萤火，乾一做鹊巢。大千沙界外，总在目前包。
登庸局面变，报复念头差。贬削村夫子，褒崇笑夜叉。
吾家何处住，一嶂独成围。莫遣通樵斧，应嫌减翠微。
识得最初句，便会末后句。末后下最初，不是者一句。
盛德方迎木，柔风渐布和。省耕将效驾，击坏已闻歌。
双秀云牟实，三眠雪茧丰。无人知帝力，浑在舜弦中。
生长天垂力，孤悬有作奇。最先承晓露，终不堕春泥。
风鸟久不至，哲人欢已矣。空留千载名，寂寞残阳里。
山中一枰棋，塵世底事无。若复计勝负，与彼亦何殊。
玉宇宜朱夏，壼冰生晚凉。深心念行暍，清夜久焚香。
莫学卧鬓花，娇黄媚粉额。仙官道家妆，静处立标格。
天寒霜雪繁，萧萧北风劲。高鸟黄云暮，斗上捩孤影。
直把春偿酒，都将命乞花。只知闲信马，不觉误随车。
自君之出矣，万物看成古。千寻葶苈枝，争奈长长苦。
激烈伤雄才，直气横乾坤。惆怅汗血驹，见此忠孝门。
眜胲无后芡，不食又延笼。啮牙并炼齿，终须落下锋。
荆花开惭少，瓜蔓摘几空。赖有长头子，相从秃鬓翁。
削去百千重，字字括归宗。达佛真知见，不离此心中。
萧条四海内，慷慨有馀悲。路逢相识人，开怀无愧辞。
日中为噬嗑，交易是寻常。彼各不相识，何复更思量。
出仕惭无补，长年咏式微。天公怜我意，一旦许来归。
得路山方尽，如归馆暂投。春风供笑傲，一醉岂人谋。
城中雪一尺，山中雪一丈。地上都巳消，却在松梢上。
罗敷敛双袂，樊姬献一杯。不见舒员外，秋菊为谁开。
春醉非关酒，郊行不问涂。青天何处了，白鸟入空无。
妾恨比斑竹，下盘烦冤根。有笋未出土，中已含泪痕。
盘根植瀛渚，交干横倚天。舒华光四海，卷叶荫山川。
日御秋秋水，云峰叠叠繁。宸心定忘暑，长算入中原。
禅宫门寂寂，庭草无行迹。东风自扫阶，疑是开帘客。
莫恨红裙破，休嫌白屋低。请看京与洛，谁在旧香闺。
篇篇剔蠹鱼，字字编科斗。萤小无晶光，明月入我牖。
道樾阴阴密，畦泉活活流。梨成津向润，瓜熟子相钩。
箫鼓修雩祭，风雷起古湫。虽无豢龙氏，尚有斩蛟侯。
忆昨升堂拜，何曾有杂宾。事亡忍废礼，不复问疏亲。
山童不解事，著火太酷烈。要输不尽香，急唤薄银叶。
蒹葭被洲渚，凫鹜方容与。但闻歌竹枝，不见题鹦鹉。
晓色兼秋色，蝉声杂鸟声。壮怀销铄尽，回首尚心惊。
慎勿扫苍苔，芳英堪藉地。丘壑足风流，欠得脂粉气。
半夜墨漆黑，捉得一个贼。点火照来看，元是王大伯。
柏叶松其身，在时公手植。杂树谁所栽，一钱初不值。
薄薄沈熏骨，英英玉炼颜。恼人风味别，斗帐梦中间。
苔扫弥旬雨，花开数日晴。蝶轻矜鬼翅，莺巧学僮声。
去鸟仍回白，残阳更借红。伤今兵乱后，人醉不如枫。
本是扶犁客，随缘漫作官。故山应念我，薇蕨已阑干。
老干矗无容，虬枝蔚相倚。图以归草堂，怡怡有深旨。
餐菊饮朝露，平生不歠醨。与龙争角黍，无乃谤湘累。
月昃鸣珂动，花连绣户春。盘龙玉台镜，唯待画眉人。
双燕今朝至，何时发海滨。窥檐向人语，如道故乡春。
人远看来短，山遥淡欲无。水边渔舍密，天际客帆孤。
莫解丁香结，从教长苦辛。鄐因千种恨，别作一家春。
危石江中起，孤云岭上还。相逢皆得意，何处是乡关。
草食押不芦，虽死元不死。未见涤肠人，先闻弃箦子。
系舟西岸边，幅巾自来去。岛屿花木深，蝉鸣不知处。
乾坤并万象，地狱及天堂。物物皆真见，头头用不伤。
守法曾丞相，能文陆左丞。风流如未泯，应作寺中僧。
试问屋藏书，何如斛贮珠。奄奄投阁老，凛凛坠楼姝。
六月火边坐，有眼无耳朵。铁蛇钻不入，铁牛冲不破。
晳常嗜羊枣，遥亦重槟榔。参于不忍食，昿宁能独尝。
好在张居士，云龙寄梦频。西斋见风月，连榻复何人。
时服颁周府，薰弦奏舜廊。未知新帖子，几首似欧阳。
夜半一阳动，万木总皆春。当观向荣意，从此识吾仁。
野草如排戟，山花似列屏。维舟一登览，误入小蓬瀛。
修厦欺晴日，重帘度细风。群仙不烦促，长在广寒宫。
西都不知寿，安用独长年。纵有丹炉在，难吹汉火燃。
山花雨后红，野草风前绿。浩歌归去来，不辱在知足。
官梅犹注萼，御柳渐垂丝。太母如任姒，深居宝俭慈。
檀栾映空曲，青翠漾涟漪。暗入商山路，樵人不可知。
故城人不见，击剑泪空沾。一绝悲声远，今犹说孝帘。
一女卦反对，不同而后同。始知天下事，苟合最为凶。
晓入姑苏市，阊门系短篷。老人元不食，买饼餇山童。
秋山瘦嶙峋，秋水渺无津。如何草亭上，却欠倚阑人。
梦作吴淞去，脍鲈攆香橙。道逢湖海人，欢宴如平生。
豪杰贵勋业，宗支神翘后。平生白羽扇，欝结回我首。
遗却珊瑚鞭，白马骄不行。章台折杨柳，春日路傍情。
不见承明客，愁闻长乐钟。马卿何早世，汉主欲登封。
阆苑红初露，瑶池碧半涵。春生从太极，化洽本周南。
园莺啼已倦，树树陨香红。不是春相背，当由己自翁。
去马嘶春草，归人立夕阳。元知数日别，要使两情伤。
游丝何所似，应最似春心。一向风前乱，千条不可寻。
小殿黄金榜，珠帘白玉钩。一声双日跸，春色满皇州。
日月岩前鸟，秋来不复闻。达人今已化，名击此山云。
可怜商山乐，黄绮不同归。闻公有二老，晚节自离奇。
山开稍有路，水放亦成川。游人得所息，真意方澹然。
秀泉开旧甽，初试仰山茶。寂寂有馀意，池莲三五花。
时止则须止，时行则可行。时行与时止，人力莫经营。
扬鞭策羸马，桥上一徘徊。欲攎临涡赋，惭无八斗才。
戴琴妙一世，二子得其声。不忍遗音奏，各将新弄行。
亲朋存者少，岁月去如驰。不记桃三窍，犹疑黍一炊。
如来重举问，不得等闲论。众生习气深，免堕三乘分。
淝水萦如带，淮山崒似云。此时闻鹤唳，无复畏官军。
八峰春到了，双润雨睛初。小室钩帘坐，人间无画图。
独酌芳春酒，登楼已半醺。谁惊一行雁，冲断过江云。
红实缀青枝，烂漫照前坞。不及杏每时，林间有仙虎。
欲观调御体，穷源须到底。不堕有无空，何处不是你。
纪叟黄泉里，还应酿老春。夜台无晓日，沽酒与何人。
道白非真白，言红不苦红。请君红白外，别眼看天工。
动静声色外，时人不肯对。世间出世间，毕竟使谁会。
清神造物悭，数竿自超俗。苦觅渭滨封，万此岂有足。
吴蜀本唇齿，悲哉乃连兵。尽锐下三硖，谁使复两京？
帘外燕翩翩，归时在社前。不辞飞渡海，来看赛丰年。
昔日河阳县，氛氲香气多。曹娘娇态尽，春树不堪过。
去避坑焚祸，来成羽翼功。留侯不自语，驱使紫芝翁。
稠人致高位，一二难遽数。骠骑彼将军，未应贤第五。
莫谓蟾蜍小，渊源在许中。曹溪一滴水，驾浪作南宗。
野桥人迹少，林静谷风闲。谁识孤峰顶，悠然宇宙宽。
先帝弓剑远，永怀侍芳茵。今朝汉社稷，为话涕沾巾。
太岁当头坐，诸神不敢当。其中有一物，常带洞庭香。
恢台当长夏，山木尽成阴。良苗方竞茂，悠哉林下心。
秋风生夜凉，风凉秋夜长。贫看山月白，清露温衣裳。
新绿阴将就，残红在亦稀。雨中千点絮，来伴落花飞。
焦琴月下听，露柱却知音。世人应不会，侧耳立松阴。
独酌圣贤酒，新尝子母瓜。丁宁林下友，莫道故侯家。
尊嫜有严命，妾不获从夫。去去犹回首，谆谆别小姑。
敝邑连山远，仙舟数刻同。多惭屡回首，前路在泥中。
海色连四明，仙舟去容易。天籍岂辄问，不是卑朝士。
今年手自栽，问我何年去？他年我复来，摇落伤人意。
神龙泽一世，岂但三尺用。清潭知几许，吞八九云梦。
既尔家能孝，还於国尽忠。谁宜举斯爵，知是莫如公。
大醉害心风，小醉卧咽呕。世有大先生，一饮石五斗。
江南仲秋天，驔鼻大如船。雷是樟亭浪，苔为界石钱。
卧来扶不起，唯向主人嘶。惆怅东郊道，秋来雨作泥。
千尺石屏雄，屏边列数峰。巍然不可犯，真是镇疆封。
三庚到秋伏，偶来松槛立。热少清风多，开门放山入。
万里先行脚，三家晚闭关。曾求诗入海，亦作史藏山。
水声山色里，猿啸月明天。唤作圆通境，更参三十年。
恼人自作乐，休休莫莫莫。相看将白头，止有不如昨。
龙褒有何罪，天恩放岭南。敕知无罪过，追来与将军。
停桡横水中，举目孤烟外。借问吴溪人，谁家有山卖。
轻薄坠鞭子，清狂谒水生。如何唐老杜，也作丽入行。
人日兼春日，长怀复短怀。遥知双彩胜，并在一金钗。
曾无一法侵，心外更无心。月冷空当午，松寒露满襟。
闻君新酒熟，况值菊花秋。莫怪平生志，图销尽日愁。
翳尽还明极，家乡万八千。悬崖重撒手，古剑髑髅前。
清晓阅草木，各具天一水。安用学餐玉，将以蕲不死。
聚作梨梢白，轻争柳絮狂。夜来花里宿，通体牡丹香。
忽弃国中去，疑为方外游。早知守都厕，何似莫仙休。
心王不妄动，六国一时通。罢拈三尺剑，休弄一张弓。
孤山养孤鹤，宜与梅为邻。处士若轻出，梅花应笑人。
隔巷遥停幰，非复为来迟。只言更尚浅，未是渡河时。
椒殿南薰远，蓬壶清昼长。黄庭书茧纸，笔法似慈皇。
古庙郁崔嵬，朱门傃道开。今人不为让，间或乞灵来。
日脚收新雨，禅房早得秋。重来应更好，谁与共清幽。
岁月叹逾迈，入门事业难。战兢曾子意，岂可遂阑珊。
朱朱与白白，著意待春开。那知洞房里，已傍额黄来。
勿谓善戏谑，於我固何尤。要知外不严，中为之所流。
窗非作梅地，梅雅与窗宜。未识日斜后，何如月落时。
宝剑未出匣，神光射斗牛。千兵虽易得，一将实难求。
自得休心法，悠然不赋诗。忽逢重九日，无奈菊花枝。
截断浙东云，朝昏变奇状。平生采芝心，复此一惆怅。
至老能无倦，真为善事亲。叔褒非佞者，何事拜邻人。
二男并二女，随我上梯云。烈士甘焚死，丹心照紫雯。
昨日罗刹心，今朝菩萨面。罗刹与菩萨，不隔一条线。
一路经行处，盘溪绕僻原。蜂喧花外坞，犬吠竹边门。
搂迥衔空雾，郊长占暝霏。戏鱼晴自掷，寒鸭夜还飞。
说客为秦谍，君王信郭开。向令名将在，兵得到丛台。
自得春风信，开怀待此花。余寒固艰棘，今夕雪斜斜。
蝶躞趁繁会，婆娑无定妍。心知吾地广，长袖得回旋。
自是山禽侣，徒因语得新。不堪供贵玩，却作李山人。
阅世有顺逆，飞埃噎空虚。旷怀略外物，曲士乃拘墟。
松竹青原刹，香灯七祖签。穷通非所问，风雨暂成淹。
月射璇题烂，风传玉漏清。仰瞻云汉表，辉润四星明。
咚咚街鼓动，寂寂市声稀。祭罢社人散，老巫怀肉归。
一径夹青葱，无人到幽处。花发晓莺啼，欣得得佳趣。
秋雨滴寒竹，主人魂梦清。客来听未惯，认作打篷声。
一九与二九，相逢不出手。因甚不出手，免见扬家丑。
茆山千万叠，不得见天全。帆出扶胥口，无山只有天。
来过竹里馆，日与道相亲。出入唯山鸟，幽深无世人。
十方同聚会，个个学无为。此是选佛场，心空及第归。
一段西山雪，中含太古梅。无香亦无色，免被百花猜。
风俗今和厚，君王在穆清。行看采华曲，尽是泰阶平。
莫认四威仪，行住坐卧知。念念皆相应，珍重任时宜。
鸣銮回紫禁，步玉拜宸旒。肆眚遵虞典，欢传十二州。
闺烛无人影，罗屏有梦魂。近来音耗绝，终日望君门。
塞北寒气逼，对火拥氍毹。犹忆侬家里，蓬头两夹襦。
御服齐官献，生衣暴室供。金箱初进入，一一耀黄封。
双鲤何年刻，悠然鬵鬣全。登临忽怀远，尺素若为传。
度水红蜻蜓，傍人飞歟歟。但知随船轻，不知船去远。
尽道丰年好，停餐意惘然。离离洛都黍，莽莽建州田。
满耳环佩声，云根线寒玉。雨过勿雷吼，老龙鼾正熟。
寂寞黄龙后，纷然垅土碑。废兴与处问，空咏草离离。
冷淡病心情，暄和好时节。故园音信断，远郡亲宾绝。
桃李宫城近，偏承雨露恩。至今耕种地，一半作花园。
灯影看须黑，墙阴惜草青。岁阑悲物我，同是冒霜萤。
岁月不可玩，变迁何所无。青衫今白发，泉谷乃官途。
放溜出江口，回瞻松栝深。不知舟中月，更引湖间心。
野鸭滩头宿，朝朝被鹘梢。忽惊飞入水，留命到今朝。
不多求故得，不杂学故明。欲得心常明，无过用至诚。
遥天碧荡荡，远草绿愔愔。并作相思海，春来一样深。
高台按虚境，飞驾罗太空。小兆佩神虎，每来清夜中。
玉筯篆文古，银钩楷清精。得知千载下，时有打碑声。
一梁对一柱，绰绰自横陈。谁拟复谁即，温然无故新。
圣主精禋格，明廷对月深。元良赞宸极，盛德享天心。
密叶花成子，新巢燕引雏。君心多感旧，谁献辟兵符。
海蚌直儱侗，不类海蠡儿。开口便见胆，也好与一槌。
黑羖钻篱破，花猪突户开。空山竹瓦屋，犹有燕飞来。
披衣启外户，晨光清可挹。绿树閟苍烟，遥认枫叶赤。
古来神异少，天下妄庸多。文帝能全意，曹瞒竟杀佗。
即心便是佛，姮娥不画眉。才将脂粉污，妍好却成媸。
东轩美风月，诗酒伴欢呼。昨日墙阴过，依依见碧芦。
偶脱骊山厄，龙钟九十馀。谁知汉掌故，传得不全书。
盛族推山长，修龄号栎翁。屏花春不老，日日是东风。
十年戈甲际，四海烟尘中。惨惨鼓角晚，萋萋禾黍风。
属车八十一，此地阻长风。千载威灵尽，赭山寒水中。
穷涂一何恸，多岐一何泣。指拟世间人，路头从此入。
重门敞春夕，灯烛霭馀辉。醉我百尊酒，留连夜未归。
禄厚君恩得，才疏德性迂。入门随手散，不作守钱愚。
白雪高吟际，青霄远望中。谁言路遐旷，宫徵暗相通。
痛殊未易忍，绝不一呻吟。岂复知身疾，惟愁戚母心。
买丝绣平原，似金铸子期。君子病无能，不病人不知。
君如烟上火，火尽君乃别。我如镜中像，镜坏我不灭。
断崖卷银涛，拍岸雪相溅。去住本无心，曾向岷峨见。
初随林霭动，稍共夜凉分。窗迥侵灯冷，庭虚近水闻。
太阳一入地，尚能掣成电。老学傥能勉，气质岂不变。
空洲夕烟敛，望月秋江里。历历沙上人，月中孤渡水。
东林送客处，月出白猿啼。笑别庐山远，何烦过虎溪。
夜半樟亭驿，愁人起望乡。月明何所见，潮水白茫茫。
神女登徒子，微词未必然。感襄通一梦，窥玉费三年。
乐使金花鼓，蛮衣紫锦鞍。蕃官船过界，驿吏报平安。
玉斝浮菖细，金盘荐杧香。皇龄千万寿，高拱舜衣裳。
艳艳灯欺月，英英人胜灯。红绵开四照，金凤起千层。
窗前寻丈地，种得一株梅。明月清风我，红尘不复来。
一去龙门侧，千年凤影移。空馀剪圭处，无复在孙枝。
画前光弧马，井法开赋役。圣人本仁民，何意重利跖。
唐家谕巴蜀，通道至邛僰。列郡徼西南，夷居半岩壁。
法法本来法，无法无非法。何於一法中，有法有不法。
花间报晓晴，巧弄百般声。未可嫌饶舌，犹胜雁不鸣。
上到皮高峰，京城一方册。天边极双眸，云阔海门白。
月色固无改，台基亦不坏。嗟哉耫月人，古来谁更在。
湖上山如画，何人解见山。此心无一事，心日卷帘间。
对岸初封屋，临流已蔽汀。长江停衮衮，去鸟失冥冥。
松风清未休，水月淡相对。去来非等闲，必许孤云会。
佩袭芳兰碧，钗明宝篆红。深宫三十六，同被二南风。
藕花凉露湿，花缺藕根涩。飞下雌鸳鸯，塘水声溘溘。
溢满而覆虚，盈顾俱有病。万事得于中，乌乎云不正。
倚槛寒松偃，连云一径横。就中国不得，窗户入江声。
卧吹月明里，龙吟鼍打鼓。别是一家风，荻花摆头舞。
抓头忘疗处，弄物不知名。一个无分晓，千金买不成。
小雨湿红蕤，轻飔动碧池。东君送消息，预作探春诗。
半斤是八两，八两是半斤。不识耀州铁，唤作出山银。
大傩存古礼，彩发映雕冠。如今身老大，不似小时看。
细算人生事，彭殇共一筹。与愁争底事，要尔作戈矛。
规自赵日久，成令方能之。捄溺由己溺，信惟君子知。
高枕形骸外，空江何限情。落叶不成调，半夜起秋声。
日照孤峰翠，月临溪水寒。祖师玄妙诀，莫向寸心安。
洮河李阿婆，鄯州王伯母。见贼不敢斗，总由曹新妇。
梅梁巢已空，去此复何从。勿惮归飞远，冰霜不尔容。
弥明晚不逊，不解世俗书。邻翁十升水，公无察渊鱼。
宁将身塞祸，不忍母流离。我自不为恶，黄泉今有辞。
侬久离怖畏，佛亦生欢喜。却看丈六身，僬侥国人尔。
谤言三至后，直道叹何如。今日蓝溪水，无人不夜鱼。
林院生夜色，西廊上纱灯。时忆长松下，独坐一山僧。
坚轻筇竹杖，一枝有九节。寄与沃洲人，闲步青山月。
枯槎浸清溪，飘飘野云度。徘徊复徘徊，捻髭未成句。
禽声春后变，柳色夜来深。老子关门坐，无人识此心。
窗隙针来大，霜风圣得知。耳边如箭急，直把菊花吹。
梅雨和乡泪，终年共酒衣。殷勤华表鹤，羡尔亦曾归。
夜夜梦莲宫，无由见远公。朝来出门望，知在雪山中。
团团离海峤，渐渐出云衢。此夜一轮满，清光何处无。
山高鸣过雨，涧树落残花。非关春不待，当由期自赊。
一第知何日，全家待此身。空将灞陵酒，酌送向东人。
粲粲初投米，飘飘旋落花。巷深迷吠犬，林合误归鸦。
高山流水音，泠泠生指下。无与俗人弹，伯牙恐嘲骂。
雪里红梅树，尊前白发翁。莫求颜色似，风致许渠同。
柳似妖饶舞，花如烂漫妆。那堪陇头水，鸣咽断人肠。
绝域三冬暮，垂老见飘零。林气森喷薄，意钟老柏青。
韦子凝而密，任生直且狂。可怜元福庆，也学坐凝床。
传呼尤赫赫，变灭忽休休。鸿笔铭勋绩，蝉冠敛髑髅。
大有同人盛，离柔寓戒辞。无威斯近弱，不广即为私。
谭垒争尘清，诗坛传令急。今日有公事，俗驾不可人。
系马宫槐老，持怀店菊黄。故交今不见，流恨满川光。
工师将考室，何止大为杗。搘案虽微用，由来寸有长。
稍出床敷上，忽逃衣缝中。说文真有理，字汝曰跳虫。
戚戚一西东，十年今始同。可怜歌酒夜，相对两衰翁。
远别当霜雪，留郎且过冬。只愁春色里，离恨更重重。
春夕慈闱永，瑶池乐未央。管弦声合奏，灯月影交光。
四象写老少，两仪书偶奇。四从两上判，惟一邵翁知。
繁弦奏渌水，长袖转回鸾。一双俱应节，还似镜中看。
去国投兹土，编茅隐旧踪。年年秋水上，独对数株松。
天公何时有，谈者皆不经。谁道贤人死，今为傅说星。
打起黄莺儿，莫教枝上啼。几回惊妾梦，不得到辽西。
蜀国山河在，梁原草树深。暮云千里色，无处不伤心。
江上雪纷纷，风寒天已暮。中有泛舟人，兴尽迷归路。
小山碧巉岩，直上与天齐。诗成欲磨崖，藤罗费攀跻。
山崦桑麻路，柴门鸟雀声。老巫祈社雨，小妇饷春耕。
风高霜挟月，酒暖夜生春。一曲清歌罢，华胥有醉人。
彤云垂四野，六出舞漫天。却笑广文郑，严寒无坐毡。
玉溆花争发，金塘水乱流。相逢畏相失，并著采莲舟。
去岁秋时去，今年秋又来。浮名何所得，岁月苦相催。
庙貌逾千祀，泥封古碣昏。传云素王宅，真赝与谁论。
非阙不知圆，非圆不知阙。圆阙本相因，本无圆与阙。
市墟沽斗酒，独酌复高歌。一笑语观者，比君更事多。
白浪高於屋，风回熨帖平。周郎呼不醒，久立听江声。
南山如佳人，迥立未可亲。而况得道者，其间梅子真。
月落宿禽起，幽人殊未回。不知何处磬，迢递过山来。
我臂不能固，捕蝉非所宜。蝉琴声未怯，黄鸟窥高枝。
瞎却顶门眼，错认定盘星。拚身能舍命，一盲引从盲。
兄长而弟幼，天属之羽翼。一言在有序，不可事私阅。
临池可手揽，何似湘水中。冥冥望北渚，木末有芙蓉。
桃花洞口开，香蕊落莓苔。佳景虽堪玩，萧郎殊未来。
上路各乘轩，高明尽鸣玉。宁知涧下人，自爱轻波渌。
南枝发岐颖，崆峒占几登。当思汉光开，一饭能中兴。
人日兼春日，长怀复短怀。遥知双彩胜，并在一金钗。
君行过吾里，舣舟并南山。王郎两徐子，非必素往还。
法法如无我，坐却圣凡个。德山拄杖亲，要打刘铁磨。
百行孝为首，诸人傥未知。下帷空自苦，蹑屩竟何裨。
公论由来重，高怀此去轻。吾非厚知己，感叹此苍生。
周匝荒原遍，延缘断港通。马鬃渠有力，龙骨尔何功。
若把夫子论，无惭贞惠文。不应其子戍，至自请於君。
闻说江陵府，今又降元戎。甲外控鸣镝，肩舆强老翁。
学问思辨者，於中莹且精。欲实据而有，要在笃於行。
平昔同邑里，经年不相思。今日成远别，相对心凄其。
傅神颖有月，著色淡无烟。此是诗人笔，胸中有渭川。
含香趋汉陛，前席问卖生。要路须民庸，锦衣聊昼行。
鸿雁绝稻粱，江湖自嬉饱。君看太庙牺，所欠非刍藁。
芭蕉我所爱，明洁而中虚。禅房富灵根，颇似人清舑。
大将军出战，白日暗榆关。三面黄金甲，单于破胆还。
达人澄此心，肯为万法起。眼看声色尘，不直一杯水。
浩浩云横坞，霏霏雨不收。野桥人少度，寂寞卧清秋。
边头射雕将，走马出中军。远见平原上，翻身向暮云。
何言恐偷檥，自是君妇懒。五日缝一巾，犹道苦未晚。
炷香火要深，作墨手当缓。浅士务成速，所以多後患。
造物无尽藏，散在林泉中。结亭相周旋，人与万境空。
怀哉送舅氏，曰至渭之阳。念母如存意，悠悠寄二章。
水纳乾坤净，窗通左右凉。船门如引索，直面看波光。
薰风自南来，万象皆披襟。老子本不热，看他度青林。
雁雁呼其群，饮宿不相放。春至且北归，秋来复南同。
拔丁而去矣，袖瓦似要之。谁道州人薄，君行有彩旗。
法许公不许，法不如公严。公不为我留，宁避世俗嫌。
一作淮南守，再逢霜艳新。花前今日酒，却是去年人。
无尽颇纵横，晚方攻蔡京。犹称贤宰相，应为客先生。
佳人成古石，藓驳覆花黄。犹有春山杏，枝枝似薄妆。
牧马一胡儿，如何却受遗。多因汉宫里，泣拜画阏氏。
裴回轻雪意，似惜艳阳时。不悟风花冷，翻令梅柳迟。
物理窥开后，人情照破前。止堪令执笔，不可便持权。
众美仍罗列，群英已古今。也知生死分，那得不伤心。
旱极望雨意，病危思药心。人人当此际，不待劝而深。
殿阁南薰细，宫壶昼漏迟。皇恩隆宰辅，赐扇御书诗。
冉冉花明岸，涓涓水绕山。几时抛俗事，来共白云闲。
别殿香三炷，斜廊酒一杯。官间非侍從，骑马却归来。
琅琅流水声，怀抱说情倾。不识春风面，雪消梅影清。
镬汤无冷地，黄河辊底流。金刚难插觜，脑后挂灯毬。
文殊据虎头，山僧取虎尾。中间诸菩萨，随列生欢喜。
飞丝惹绿尘，软叶对孤轮。今朝入园去，物色强著人。
龟雒俨如故，玉灵诚有知。归舻带江海，澡濯我清伊。
前烈知纯淑，孤踪愧眇蒙。果能笔叙传，不枉赋幽通。
自君之出矣，泪对花枝洒。风窗挑夜灯，心在无油泻。
书罢题钟字，要君知妆心。虽然非白雪，却是重黄金。
春雪满空来，触处似花开。不知园里树，若个是真梅。
清澄寂灭海，明净涅槃天。到此方知乐，休躭浊睡眠。
色轻花更艳，体弱香自永。玉质金作裳，山明风弄影。
秧愁晴暴死，花怕两摧残。野老非常惧，天公不自安。
无酒不成别，无诗别不成。别君诗一首，马上酒三行。
方舟卧看化，丹霞二三里。穷眼谢玄晖，休言余散绮。
莫要问前程，何方不现成。动用语默处，不欠一微针。
冈原草木秀，溪谷云霞媚。君笔谁所传，独解吐和气。
泛泛松江水，迢迢笠泽通。万年知禹力，灌溉有余功。
鸥鹭归烟渚，秋江挟晚晴。老渔闲舣艇，坐待月华生。
荒山俄积玉，老蚌忽明珠。惟是据枯槁，年来一字无。
夜静河汉高，独坐庭前月。忽起故园思，动作经年别。
试问江南客，何时肯度杯。多情是湖水，每日石头来。
巉巉雪中峤，磊磊标方峭。勿为枕苍山，还当础清庙。
风雨平安日，山林富贵天。笋芽青露爪，蕨蕻紫伸拳。
前时双鸳鸯，失雌鸣不已。今更作双来，还悲旧流水。
翠翘玉搔头，湘妃赴蓬岛。如何谱骚人，不收此香草。
山家冬境致，何处不光辉。大地冰棱合，漫天雨雪飞。
得道本无为，加餐亦应时。雕盘初荐冰，玉食更葅龟。
舟航日上下，车马不少闲。近邑凑商贾，远峰自云烟。
天香无尽藏，参透古来希。便使露些子，犹为杜德机。
流泉自清写，触石短长鸣。穷年竹根底，和我读书声。
荒芜行尽处，幽亭聊暂止。带雨策孤筇，登高从此始。
虬根蚀土石，老干饱霜雪。孙枝吐春妍，靳惜那忍折。
庄周言达理，吾以蝶为优。无想亦无梦，有身长有愁。
榝机动霜雪，用之可以大。蓬蒿束缚之，世亦安取代。
一簇楼台地，嵯峨四面函。路盘七折岭，坐对六时岩。
芍药新移种，红拳餐万雏。看来已可爱，未问有花无。
叠石小峥嵘，修篁高下生。地偏人迹罕，古井辘轳鸣。
柳墙高於花，怒飞方可至。奇哉游夏徒，吐辞作雄翅。
自君之出矣，梁尘静不飞。思君如满月，夜夜减容辉。
庵中有高人，不受红尘触。吟诗每夜深，来伴山云宿。
辅仁贵有益，谨毋友善柔。良心放则死，胡为乐佚游。
放开也在我，捏聚也在我。睦州担板汉，开口成话堕。
壁上安灯盏，堂前置酒台。闷来打三盏，何处得愁来。
身闲无可奈，惟此度晨昏。与客正争局，闻谁休叩门。
荷叶罩芙蓉，员香映嫩红。佳人南陌上，翠盖立春风。
新历清台正，宽书薄海同。斯民如草木，一一被和风。
天地有此山，植此毛竹久。我本山中人，清风振千古。
夜榻近虚檐，独葭玉蟾冷。梧桐气先夺，端不碍清影。
员外由来美，郎中望亦优。宁知粉署里，翻作土山头。
渺然客子魂，倏铄川上晖。还云惨知暮，九月仍未归。
宿雁犹惊渚，昏鸦已着林。野平云散乱，江动月浮沈。
千古意分明，万国贺升平。昨夜泥牛吼，今早木鸡鸣。
路涌金沙地，高人此筑庵。为询林下客，妙语与谁参。
数峰碧巑屼，乌君成道山。仙游杳难问，空锁白云閒。
青天复青天，打失髑髅前。看看日又过，争教人少年。
茫然阮籍途，益叹身世拙。零落蛟龙匣，开视化为血。
万古未来事，先天逆已知。卦中无不有，却要后天推。
且攀隋宫柳，莫忆江南春。师有怀乡志，未为无事人。
长愁花易天，倏被风吹尽。因爱雪花飞，枝头巧相映。
随梦入池塘，无心在金谷。青风自年年，吹遍天涯绿。
本欲除阉腐，安知召冠戎。缁郎不为相，朱贼得称雄。
摇摇如扇叶，风颤午窗阴。素不生枝节，人皆见赤心。
攀藤缘绝壑，野鹿场边去。鸟衔山果来，落上鹿眠处。
不可得三心，圆光得一寻。成就一切义，无古亦无今。
野水连天阔，孤舟尽日閒。会须风雨过，一济谅非难。
红树醉秋色，碧溪弹夜弦。佳期不可再，风雨杳如年。
许厕高斋唱，涓泉定不如。可怜谯记室，流水满禅居。
江上往来人，但爱鲈鱼美。君看一叶舟，出没风波里。
火宅煎熬地，霜松摧折身。因知群动内，易死不过人。
晴轩足清趣，闲与鹤开笼。寄语北山侣，无惊蕙帐空。
落日碧江静，莲唱清且闲。更寻花发处，借月过前湾。
物理窥开后，人情照破休。止堪初看望，不可久延留。
梦寐南山久，今朝始一来。主人虽不在，亦许步崔嵬。
可惜春时节，依然独自游。无端两行泪，长只对花流。
南浦随花去，回舟路已迷。暗香无觅处，日落画桥西。
生长沧波中，收罗向书室。剡藤无不平，祗恐无椽笔。
若为锡尔类，不独善其身。既念化家室，还思遗子孙。
直道盖中朝，雄名横六合。吾道其非邪，胡为未舟楫。
真说无所示，真听无所闻。海潮山外过，妙响入深云。
游戏三昧手，绝代无对棋。胜负俱可喜，是中聊作痴。
山北天泉苑，山西凤女家。不言沁园好，独隐武陵花。
寺前一块地，常有天子气。丞相要作坟，不知主何意。
骠骑极豪侈，后房多艳姬。可怜张净琬，不识半酣时。
鸾死铅妆歇，人亡锦字空。悲端若能减，渭水亦应穷。
沪湿香罗帕，临风不肯乾。欲凭西去雁，寄兴薄情看。
破落古关城，犹能扼帝京。今朝行客过，不待晓鸡鸣。
家在洞水西，身作兰渚客。天昼无纤云，独坐空江碧。
经旬坐春雨，畏湿不下席。晓年篱角萱，怒长忽过尺。
年长归何处，青山未有家。赏春无酒饮，多看寺中花。
一到空山下，回看远俗尘。松枝堪作尘，无计赠情人。
双眉初出茧，两鬓正藏鸦。自有王昌在，何劳近宋家。
午月至子复，书云七日来。六日七分说，观天何隘哉。
晓日开屏障，篮舆行画图。融融万物表，此处是规模。
一载涪江上，转添山野情。手携僧共出，笔放吏归耕。
欲使传消息，空书意不任。寄君明月镜，偏照故人心。
有个安心法，无时不可行。只将今日事，随分了今生。
飒飒秋雨中，浅浅石溜泻。跳波自相溅，白鹭惊复下。
放闸冷泉亭，抽动一天碧。平地跳雪山，晴空下霹雳。
万物虽散殊，孰非道之体。何必石岩岩，方疑金色臂。
雨认巫山气，江通淫预情。相逢未多时，秋花开古城。
唐昌树已荒，天意眷文昌。晓入微风起，春时雪满墙。
三年天下共，胡尔独终身。无处著深痛，何心求过人。
濯锦江头树，移根药砌中。只应春有意，偏与半妆红。
松鸣山欲浮，昨夜春风过。晓户启晴光，早莺啼一个。
穷达渠非命，机关不到心。新诗聊自遣，高兴若为禁。
客行情最苦，草草共清尊。万水千山路，今朝好出门。
功德无边量，不及如回向。回向理不如，妄想颠倒诳。
汉人称劲粤，累世不加兵。狂卒才三百，如何便缒城。
辽阳望河县，白首无由见。海上珊瑚枝，年年寄春燕。
皇统承尧运，朱旗启汉家。未诛秦始鹿，先斩沛中蛇。
堂上列歌锺，多惭不如古。却羡木兰花，曾见霓裳舞。
岭外春过半，途中火又新。殷勤清远峡，留恋北归人。
送子目力短，朔风吹我裾。心焉独如结，子也当念予。
估客击征缆，渔家收钓筒。何妨千嶂黑，犹作半江红。
长门春欲尽，明月照花枝。买得相如赋，君恩不可移。
妻子休相咎，劳生险自多。商人岂有罪，同我在风波。
随处纳些些，骑牛已到家。堂前无影木，雪夜忽开花。
青郊鸣锦雉，绿水漾金鳞。愿得郢中客，共歌台上春。
四时运灰琯，一夕变冬春。送寒馀雪尽，迎岁早梅新。
海岸耕残雪，溪沙钓夕阳。客中何所有，春草渐看长。
西村一抹烟，柳弱小桃妍。要识春风处，先生拄杖前。
终岁都无事，四时长有花。小车乘兴去，所到便如家。
六阴升已极，坤下战乎乾。建亥阳生处，居然复卦前。
牵舟已出峡，何旦复当还。蒲溪应渐近，已见宋平山。
日暮霜风急，羽翮转难任。为有传书意，联翩入上林。
山游杳何处，迟回伊洛间。归寝忽成梦，宛在嵩丘山。
幽径行迹稀，清阴苔色古。萧萧风欲来，乍似蓬山雨。
远山翠不减，满庭摇空青。坐对太古色，终日有馀情。
穘梧待鴓雏，此计乃可笑。不如看月墮，与子舒清啸。
盛德初临震，阳和已动坤。发生天施大，厚载母仪尊。
积雨全迷路，皇天上做春。提壶休劝客，城外有饥人。
敝庐吾亦爱，陋巷人不堪。痴儿蜗带屋，老子茧名庵。
日永不可过，夜凉愁更多。蝉声嘶晚月，孤枕梦如何。
不惜以身谏，惟愁失母慈。景融常自楚，嗣立每求笞。
降伏在何人，能言不能声。解语非关舌，廓然风月清。
洗竹遥出日，流泉到曲池。可怜波万顷，黾勉对沦漪。
夜月三杯色，晴荷十亩香。若教兴世念，不甚觉风凉。
作墨本谁氏，研摩有强弱。摩尽不见墨，此处原非著。
素心爱云水，此日东南行。笑解尘缨处，沧浪无限清。
大面窈深处，神仙碧玉壶。孙郎妙心眼，催作后山图。
风潮涌琉璃，露朵纷锦绣。景物故不贫，诗篇况能富。
噫声初发窍，巨浸条漫空。我欲镌箕毕，为天节雨风。
漏泄春光处，山寒已放梅。痴儿元不识，须待百花开。
丽藻高邓卫，专学美齐韩。容揄难有属，笔削少能干。
御史非常任，参军不久居。待君迁转后，此职还到余。
蒲长何已折，秋水碧相涵。日照沙洲暖，鸳鸯睡正酣。
春日映朝霞，新妆出绛纱。开帘惊宿鸟，倚树落危花。
惜别远相送，却成惆怅多。独归回首处，争那暮山何。
宝箑裁新样，团团玉柄寒。御书真翥凤，仙女莫乘鸾。
寂寞庵前草，春深鹿自耕。老僧垂白发，山下不知名。
落日早蝉急，客心闻更愁。一声来枕上，梦里故园秋。
柔条长百尺，秀萼包千叶。不惜作高架，为君相引接。
空山不见人，但闻人语响。返景入深林，复照青苔上。
才入都梁郡，愁登第一山。不堪高处望，未得故疆还。
壁下秋虫语，一蛩鸣独雄。自然遭迹捕，窘束入雕龙。
贵不见渠面，危曾活尔身。柰何施一饭，便责翳桑人。
临池构杏梁，待客归烟塘。水上褰帘好，莲开杜若香。
萧洒桐庐郡，清潭百丈馀。钓翁应有道，所得是嘉鱼。
新篁故蒙丛，恶草刚荟医。删藄似少恩，成渠玉无际。
花发鸟仍啼，行行路欲迷。二真无问处，虚度武陵溪。
清霜染丹叶，秋晚粲如春。回首风吹尽，天公解戏人。
夏云多奇峰，翠屏高列耸。瑞气负钟灵，群低皆仰供。
莫使儿辈觉，从渠青紫纷。马前金罢亚，鸟外玉奫沦。
井梧凉叶动，邻杵秋声发。独向檐下眠，觉来半床月。
维天降灵雨，物物均所蒙。胡为兹穑稼，不知草苖苖。
有问冬来事，京师出大黄。汉家勋业在，樊哙与张良。
净与溪色连，幽宜松雨滴。谁知古石上，不染世人迹。
渌净堂前鹤，孤栖守竹轩。胸中无限事，恨汝不能言。
流水惊前事，清风似昔时。重吟金谷咏，如见岘山碑。
君为乡校长，我政旅人居。借屋元相近，相过莫放疏。
小雨收溪北，微云没舍西。地暄鹦鹉斗，日暖鹧鸪啼。
日中有痴乌，食日疗饥腹。不省日无光，此身难驻足。
结茅覆短椽，仁风追太古。回视轮奂美，唾笑如粪土。
用此临吴战，何人为越谋。夫差曾不寤，亡国始知羞。
短棹经行处，风披藻荇香。中宵孤鹤唳，片月在沧浪。
风从高树下，虫抱短莎鸣。小据胡床坐，还夫拄杖行。
众评白傅谥，谁得乐天心。小太宗英主，临朝谥醉吟。
礼岂为我设，如伤风教何。不堪睎阮籍，直欲刃韦高。
岁朝元朝使，龙荒万里来。至仁天广大，朔漠亦春台。
良夕背灯坐，方成合衣寝。酒醉夜未阑，几回颠倒枕。
埋向西陵里，千年不复晨。未知台上妓，歌舞乐何人。
明朝游上苑，火急报春知。花须连夜发，莫待晓风吹。
可怜林下鹤，独肯伴先生。犹有冲天志，君听叫月声。
璾师凿此泉，晨夕奉亲老。因知达者心，岂尝离孝道。
阇夜多因地，昔为自在天。一契无作性，大用得言前。
以我思君见，知君念我还。相逢劳苦外，迳问竹平安。
君是轻薄子，莫窥君子肠。且须看雀儿，雀儿衔尔将。
四海一国土，乾坤一圣人。只凭这个法，仰祝万年春。
群鱼见新晴，万鬣戏清泚。忽尔下淘河，惊回入水底。
一更打二点，夜夜此时睡。今夜当此时，不睡缘底事。
狗子无佛性，罗瞭星入命。不是打杀人，被人打杀定。
月到天心处，风来水面时。一般清意味，料得少人知。
八韵与五字，俱为时所先。幽魂应自慰，李白墓相连。
迷悟髑髅前，徒劳更举鞭。只持鸡狗戒，不学祖师禅。
一勺如琼液，将愚拟望贤。欲知心不变，还似饮贪泉。
鸿飞在天末，弓缴不可施。官池稻粱梦，鸭近鸳鸯卑。
二穉吁何罪，冤犹在史书。老瞒浑忘却，只记哭仓舒。
诸侯分楚郡，饮饯五谿春。山水清晖远，俱怜一逐臣。
天上春光别，东皇管领来。初从旗气转，旋逐跸声囘。
种花红不实，俗客醉仍喧。拔去树嘉谷，日无人过门。
觜利锋鋩毒，形微胆智粗。延缘司谏领，游戏相君须。
千佛居何处，题诗黄鹤楼。感恩并积恨，终日在眉头。
别愁复经雨，别泪还如霰。寄心海上云，千里常相见。
山月流素晖，小窗绝嚣乡。四壁寂无声，合座生灵爽。
银地秋月色，石梁夜溪声。谁知屐齿尽，为破烟苔行。
天子治平切，一贤无王畿。朝廷岂不重，赤子贫无依。
秦娥十四五，面白于指爪。羞人夜采桑，惊起戴胜鸟。
池面炎风起，烟痕一拂微。无形还有影，掠水去如飞。
金花折风帽，白马小迟回。翩翩舞广袖，似鸟海东来。
微吟水部诗，欲续广平赋。须是铁心人，方识花妙处。
流水何太急，深宫尽日闲。殷勤谢红叶，好去到人间。
北山云漠漠，南涧水悠悠。去此非吾愿，临分更上楼。
莫耗官仓粟，休贪御手羹。新年采薇食，诗比旧年清。
轻薄如蝉翼，择兮风未休。烦劳汝威重，镇压彼轻浮。
足下一封书，子卿归自虏。虽曰诳单于，孤忠传万古。
月色照幽谷，泉声落断崖。水光山色里，一块烂枯柴。
安石作假山，其中多诡怪。虽然知是假，争奈主人爱。
铁爪玉龙鳞，红冠不染尘。五更才报晓，惊动世间人。
山似诗肩耸，江如酒量宽。云描秋色老，松写暮声寒。
唐虞虽已远，至道岂无传？度日一编里，怀人千载前。
交互明中暗，巧齐转觉难。力穷忘进退，金没网鞔鞔。
因我得礼你，昆仑卧潭底。虽然浪拍天，身上无滴水。
竹意吾为谁，山曰子非我。未知回孰贤，自赞午也可。
忍寒骑瘦马，双眼碧於秋。寄语王公道，无钱买沃洲。
勿谓虚明质，能成积厌威。由轻终及重，至著本从微。
东望西江水，高义在云台。到今用钺地，霜鸿有馀哀。
精华初结惯，璧水再逢春。杞梓扶疏见，君王自作新。
一官叨下秩，九棘谢知音。芳草文园路，春愁满别心。
友者人之辅，以善相切磨。不取直谅闻，其如损德何。
湖海元龙气，因吟恐负身。世间无谒客，天下有诗人。
昔人为己学，深旨妙隐微。三复尚絥章，服膺原无违。
孤屿何亭亭，苍松郁相对。池中蛟龙起，天际风雨会。
十年劳远别，一笑喜相逢。又上青山去，青山千万重。
圣德覆天下，欢然万物春。北窗微笑傲，似是羲皇人。
乾坤沸嗷嗷，名击朱鸟影。寥落寸心违，斯文亦吾病。
野水千年在，闲花一夕空。近来浮世狭，何似钓船中。
钧曲来深殿，宫花出御沟。云天正如画，壁月在西楼。
春到四经旬，元来未见春。柳条将软碧，争献上番新。
道却横波字，人前莫谩羞。只应同楚水，长短入淮流。
稻陂方渴雨，蚕箔却忧寒。更有难知处，朱门惜牡丹。
大觉如来指，心王作智都。刹尘千万亿，定相不差殊。
世有无穷事，生知遂百春。问程方外路，宜是上清人。
通渠入小池，循除虢虢鸣。群鱼忽悠然，过桥闻屐声。
子羽徒扛鼎，其如欠转圜。不能决王霸，聊去作神仙。
高堂流月明，万籁不到耳。一听清心魂，飞絮春纷起。
元是昔愁人，昔愁元本真。迷已为物者，沦却受辛勤。
亭若龙两翼，欲跃胜高空。济人几千百，绪余不言功。
邂语非干舌，能言不是声。刹刹尘尘尔，何处著浑身。
野雉自双飞，离鸾半只栖。君非秋胡子，妾是杞梁妻。
萧萧兰若地，知是府君居。祠事今谁奉，吾来一叹吁。
昔有二人贫，耕田与负薪。朱妻恚求去，却妇敬如宾。
五陵槿梢花，千驷草头露。富贵人始传，屡空今不数。
山涧雨初收，涓涓水乱流。树根一片石，童子坐牵牛。
藏书几万郑，归老此林泉。不为寻莼鱠，于公亦有贤。
新笋未全抽，春阴亦类秋。世间惟竹迳，不扫更清幽。
寂寂华严堂，富贵佛境界。何须九九编，吾有艮一卦。
情弱抽思长，腕娇运笔拙。口诵恐易忘，笺书还自裂。
宿有骖鸾约，飘然遡碧霄。不为君主鬯，却伴女吹箫。
玉泉半潭冰，钓台万岳雪。汝往访客星，剩挟一磨衲。
父赐子以死，君侯安所疑。忍哉指鹿相，无复祖龙知。
林高动轻籁，云静天无风。缥缈笙空下，依稀鸾佩逢。
维天降灵雨，虽迟良胜无。百谷顿苏苏，民忧不少纾。
青冥风露凄，玉笙浮缥缈。石藓蚀秋花，罗月淡清晓。
巧解逢人笑，还能乱蝶飞。春时风入户，几片落朝衣。
昔忧腹不谷，今恐耳生禾。谁向卫公说，翻瓢莫太多。
佛法也不会，世法也不会。一夏九十日，瞎驴随大队。
窗里怜灯暗，阶前畏月明。不辞逢露湿，只为重宵行。
酌彼洪泽水，吾知非盗泉。举世望甘霖，唤起神蛰渊。
药径深红藓，山窗满翠微。羡君花下酒，蝴蝶梦中飞。
除夜春牛吼，开正虏骑多。有谋思却敌，休问命如何。
种松苦难长，松长还耐久。莫和目前思，但种门前柳。
种学根不深，履道乃邮传。欲收反约功，必也破万卷。
江河浪如屋，要须沧海容。可怜狄仁杰，犹复负娄公。
三椽函宇宙，一卷肇乾坤。深味画前意，宁於纸上论。
秋日更山行，朝朝入画屏。雨看如水墨，晴唤似丹青。
危构压江东，江山形胜雄。但闻竹枝曲，不见胡床公。
我有敌国雠，无人可为雪。每至秦陇头，游魂自呜咽。
春水满四泽，浪暖鱼龙化。呼吸成风云，霖雨遍天下。
四大既分飞，烟云任意归。秋天霜夜月，万里转光辉。
清秋初过雨，湿叶闪晴晖。数册文书静，一庭人事稀。
都迷去时景，策杖烟漫漫。微雨洗春色，诸峰生晚寒。
梵志翻著袜，摩耶生悉达。声迹不相干，今朝四月八。
是法本平等，无怠亦无敬。如何证无生，却来见参政。
闻说三边地，今为百战场。君书一二纸，妾泪万千行。
不识弁山面，相逢笠泽诗。秪应晚云散，玉立对门时。
往来双磵路，脚下起尘埃。苕箒忙忙扫，何曾扫得来。
靡草似客心，年年亦先死。无由伴花落，暂得因风起。
拗折妆藤枝，靠全险崖句。佛祖谩寻踪，无你湊泊处。
秋萤腐草化，芝菌出枯朽。形质但变迁，中有一物久。
春风桃李蹊，学语鸟相唤。不可无寒芦，汀洲下凫雁。
谁将造化手，开此混沌窍。每夜吐月时，九州同一照。
不是翻涛手，徒夸跨海鲸。由基方撚镞，枝上众猿惊。
仆也环堵人，公也钧天居。本出元子下，岂必竹马余。
故国兴亡数，勤民土木嘉。废台称是楚，辨物愧非华。
枯槁蒙膏润，谁非喜雨人。儿童翻懊恼，惜不看鞭春。
石壁倚苍峭，香荪湿蒙茸。闻名九歌裹，识面此山中。
舂谷灌园蔬，日长闲有余。何妨忍挥汗，合药施乡闾。
尽道丰年瑞，丰年事若何。长安有贫者，为瑞不宜多。
浅水与平沙，烟光尽相接。鸟立折茄茎，蟹上枯荷叶。
窈窕山头井，潜通伏涧清。欲知深几许，听放辘轳声。
牛角横素书，春犁破朝雨。鸿鹄志安知，功名心自许。
题诗最高处，不为付人看。记着今朝胜，山明松雪寒。
吾墨千金价，曾登七宝床。终身惟守黑，断腕不书黄。
酌酒桑阴下，邠风入醉歌。何须绳检外，名教乐还多。
大机贵直截，大用贵顿发。纵有啮镞机，一鎚须休杀。
绾臧不自保，强致老先生。鲁邸今朝罢，蒲轮昨日迎。
好语噤难出，卑词强应酬。只云逃口祸，却恐遂成偷。
洞庭生白波，陇首起黄云。渔舟雾里见，羌备月中闻。
西施无限愁，后人何必佼。只好笑呵呵，不损红妆貌。
鼻闻心所著，香臭不同根。穷究缘中识，非干妄想门。
双树有古色，一几非今样。秪言此老亡，月夜闻屐响。
落日衔城壁，祠东更一游。悲来惜酒少，安得董糟丘。
秋风新饭香，蔬亦美可茹。宁知世有人，万钱无下筋。
丘壑经涂赏，花柳遇时春。相逢今不醉，物色自轻人。
洪炉无久停，日月速若飞。忽然冲人身，饮酒不须疑。
百里不足骋，千里漫同流。推君友于心，对此良优优。
西山抱孤洁，淇水凝寒绿。古来长安道，多少閒草木。
溪南越乡音，古柳渡江深。日晚无来客，闲船系绿阴。
黄檗道场古，裴公心事间。白诗三绝并，那似敬亭山。
欲击伯仁肘，难悬季子腰。自刊聊自用，渠刻任渠销。
身衣六铢衣，笑折琼林花。岂知人间世，有人服苧麻。
突出麻三斤，言亲更不亲。来说是非者，便是是非人。
灵剑经年匣，决云谁为高。报分别有道，何认问吹毛。
金佛曾忍辰，乐处岩庵宿。忽睹歌利王，将直拗作曲。
意亦心所至，言须耳所闻。谁云天地外，别有好乾坤。
排日上牙牌，记花先後开。看花不子细，过了却重回。
为利较锱铢，真成小丈夫。脂肥不满腹，罪已塞堪舆。
锦囊蕴珠玑，长养南风力。当年东老家，曾代中书笔。
首阳山下路，孤竹节长存。为问无心草，如何庇本根。
临水送将归，春风折赠时。而今三丈树，元是手中枝。
流水弯还来，羽觞酬酢竞。应有兰亭篇，邦人起歌咏。
君子之於学，没身而后已。苟生至陨越，敢不湛攸止。
崆峒杀气黑，洒血暗郊坰。哀笳晓幽咽，石壁断空青。
李枣栗银杏，橙梨柿木瓜。杨梅与金橘，不让满园花。
秦尊君卑臣，汉敬贤如宾。解角南郑将，前席洛阳人。
从来二生四，谁谓二生三。迷路求玄牝，精微未许探。
异俗非乡俗，新年改故年。蓟门看火树，疑是烛龙燃。
中年叹忧患，不及儿童岁。今儿机械多，反不如人意。
不求田二顷，只种桂为仁。坐与兹山对，静中天地春。
落日不可尽，丹林紫谷开。明明远色里，历历暝鸦回。
侧坡蛆蜫蜦，蚁子竞来拖。一朝白雨中，无钝无喽罗。
华发累朝人，苍髯几时树。政恐郢斤寻，明堂要材具。
急霰争璀璨，仙摽不解寒。汉家赵飞燕，偏许雪中看。
听尽芭蕉雨，愁人夜不眠。凭谁将此意，为妾到郎边。
莫出前溪去，随宜下钓钩。风波苦不恶，鲈鳜满船头。
英英君令弟，介烈夙所秉。就死得处所，我意复何恨。
御爱花无主，长生树岁时。青青辇路草，尽属牧羊儿。
御柳垂波绿，宫槐覆幄凉。香风随步辇，偏到殿中央。
蜂房开户牖，蚁穴有官守。究竟物皆然，梦幻君知否。
尔禽畜於人，性巧作人语。家贫售千金，宁死不离主。
滴水添壶箭，跳丸叠崦嵫。只夸颜似玉，不觉鬓成丝。
贫贱可余置，死生无彼抛。遗书曾不博，斗粟与枝巢。
雨过苔犹湿，风来户半开。闲花忽落尽，啼鸟自飞来。
西风吹急景，美人照金井。不见面上花，却恨井中影。
芳时谈古调，霅浦少人同。化日桃花外，归船便隔春。
路入三家市，墙围十亩园。云山如画出，人住小桃源。
曲终人不见，惟日面月面。尽是龟毛布，漫却琉璃殿。
细雨湿萋萋，人稀江日西。春愁肠已断，不在子规啼。
苏武节旄尽，李陵音信稀。梅当陇上发，人向陇头归。
抄书防纵逸，界墨作遮兰。妙用谁能识，心端笔自端。
竹笥并練帔，何妨托妾身。若逢夫婿问，向道乃翁贫。
偶来冠盖里，愧是旧三公。自喜无兵术，轻裘上閟宫。
一竿千百叶，凤尾翠交加。曾向仙坛种，和风扫落花。
胡阳媚秋漪，菡萏隔深竹。谁开翠锦障，无限点银烛。
地重因名果，如分沆瀣浆。伤心吴越战，未敢尽情尝。
覆户双人艾，浮樽九节蒲。更闻天子孝，瑞箑扇尧厨。
池上静难厌，云间欲去晚。忽背夕阳飞，乘兴清风远。
深巷寂无人，鸟声花坞春。荜门长日掩，天地一闲身。
觉地本随身，灵山重结因。如何战鸟佛，不化捕鱼人。
觅罪不可得，更於何处忏。云翳豁然开，青天孤月上。
向日所云是，如今却是非。安知今日是，不起后来疑。
行似针氈动，卧似栗裘图。莫欺如此大，谁敢便行拳。
方困长涂滑，俄逢赫日明。只忧开太早，却恐雨还生。
九年面壁，坏却东土儿孙。只履西归，钝置黄面老子。
阴作官街绿，花催举子黄。公家有三树，犹带凤池香。
化工溥至仁，生机运不停。荣观遍原野，宇宙一丹青。
相望六千里，天地隔江山。十书九不到，何用一开颜。
春蔬含绿滋，荒畦自锄芟。万事付一默，维摩许同参。
小瓮今朝熟，无劳问酒家。重阳明日是，何处有黄花。
渔家临水住，春尽无花开。年年谢流水，流得好花来。
数仞黄堂上，题名仅百贤。孤高宋开府，千载可拳拳。
寂寞茆斋下，孤梅一蕊开。无人知此意，日暮绕苍苔。
壮士血相视，斯人已云亡。哀哀失木狖，夜深经战场。
未学回风舞，初成拜月妆。故令青女妒，一夕月阶霜。
初隐灵芝处，终逃小橘中。谁言秦法密，网不得商翁。
花早春何力，香寒晓尽吹。月摇横水影，雪带入瓶枝。
蔟蔟琼瑶屑，花神点缀工。似知吟兴动，满面是春风。
峰峦何迤逦，天际相依倚。如何是孤屿，独立澄明裹。
瓶笙惊昼睡，此意有谁知。蛙井成何事，鸿图岂易窥。
溪光倒彴影，彴影跨溪垠。非论权取意，聊订济涉仁。
酒专风月权，诗欠江山债。恐是试长房，尘劳君少耐。
车骑秦城远，囊装楚客贫。月明思远道，诗罢诉何人。
独坐贡闱里，愁心芳草生。山公昨夜事，应见此时情。
往在西京时，胡星坠燕地。登临意惘然，千秋一拭泪。
信美非真美，徒劳本自劳。异乡今日社，寂寞食无糕。
安得大金柅，制彼日月轮。免同流水车，今人续古人。
舋鸭久欲忘，食蛙近亦稍。人言淮浙殊，得饱不汝较。
老人夜不瞑，宿鸟未安栖。送睡冯杯酒，思晨听晓鸡。
晚过鸳鸯浦，无心唱采莲。莫嗔兰浆急，为要趁前船。
五粒松花酒，双谿道士家。唯求缩却地，乡路莫教赊。
夕宿犹痚雨，昕朝睹大明。重光符影贶，熙事庆升平。
草木味自同，樽酒欢相与。旧梦忽以醒，恍不如何所。
典午既陵夷，群材共沦谢。唯有青青松，于今被王化。
河畔有钧翁，团泥为瓮缶。坐想秦人声，思倾杜陵酒。
浮香绕曲岸，圆影覆华池。常恐秋风早，飘零君不知。
休擎日下灯，髑髅照路行。一日皮相离，零落撒荒坑。
橘里争棋叟，壶中卖药公。苏柑肥似瓠，盛不得樗翁。
明月尚孤吟，松风似海音。海枯终见底，人死不知心。
花片墙阴晚，禽声屋角晴。东风犹峭在，煨芋坐深明。
休与鹬相持，自有山川隔。祝君无孕珠，恐非保身策。
江边踏青罢，回首见旌旗。风起春城暮，高楼鼓角悲。
选德庭前柳，朝来漏泄春。等闲施御箭，穿叶捷于神。
迎风啸未已，和雨落穀穀。千枝与万枝，不如一竿竹。
行人夜已断，明河南陌头。双璫不拟解，更欲要君留。
芳屏画春草，仙杼织朝霞。何如山水路，对面即飞花。
新秋夜何爽，露下风转凄。一磬竹林外，千灯花塔西。
寂寂河洲夜，芦花绕墟舍。孤客久未眠，窗灯落寒灺。
仗下春朝散，宫中昼漏稀。两厢休侍御，应下读书帏。
渺渺无穷尽，风涛几日平。年光与人事，东去一声声。
自喜寻幽夜，新当及第年。还将天上桂，来访月中仙。
野竹通溪冷，秋泉入户鸣。乱来人不到，芳草上阶生。
重叠鱼中素，幽缄手自开。斜红馀泪迹，知著脸边来。
艾纳护春香，横枝偃霜月。绝怜玉妃面，化作铁汉骨。
撩钗盘孔雀，恼带拂鸳鸯。罗荐谁教近，斋时锁洞房。
暝色苍然至，浮烟漫不分。小留岩窦底，为伴宿檐云。
人归天上去，空识旧衣冠。秘录藏金匮，清风满殿寒。
人问我何之，我以此诗对。云飞百川流，只在天地内。
风来无市声，景物占深净。鸥狎堂上翁，时来点天镜。
津吏难绳束，滩船易覆番。能除一方害，不忝二刘孙。
情来不自理，明月生南楼。坐感昔时乐，翻成此夜愁。
人与春俱花，花因雨易残。天涯云万里，肠断倚栏干。
叶落满庭阴，朱门试院深。昔年辛苦地，今日负前心。
宗庙焌尝礼，朝廷觐见仪。无穷天下事，不过似农时。
离火自天烁，温泉由地生。我来需晓汲，聊用濯尘缨。
修篁卫长江，云气自翔集。中有无心人，片云随出入。
白毫光未灭，胜事百年中。好是传灯地，林泉有古风。
世界元无实，空劫那安石。空由迷妄生，大智安无识。
剪断万丝头，工夫已成片。针劄不入处，为渠通一线。
生缘於西蜀，非独游日本。十方国土中，当头俱坐断。
岁欲膏吾车，老眼不识路。弟妹今何之，萧萧白发暮。
草树弄春晖，家家倒载归。谁怜独醒客，日暝掩双扉。
十日九风雨，一春三别离。予嗟吟骨瘦，子亦坐诗痴。
萌牙资暖律，养育本仁心。顾彼苍生意，安知帝力深。
水月皆内景，入秋倍清晖。世无善观者，滔滔吾谁归。
中流有行舟，似亦得清致。只恐乘舟人，未识月中意。
不胜方寸乱，岂暇二心持。忍矣王陵将，贤哉徐庶辞。
不见泉来穴，沙来落细声。夜高寒月漾，银汉太分明。
世事从头数，时机触眼奇。山灵莫留客，大厦要人枝。
今朝正月一，只是寻常日。就中殊异处，遍界铺银色。
欲买采菱船，野水无人识。野水去不回，迢迢暮山碧。
谁言玉井春，不作双井味。会有眠云客，领略两相似。
大梅梅子熟，庞老已先知。正眼验深要，相逢拍手归。
忠以尽诸己，其中不容伪。一毫苟自欺，在我先有愧。
芙蓉初出水，菡萏露中花。风吹著枯木，无奈值空槎。
南州雪易消，得春却差早。到处有梅花，不如在家好。
我爱窦高士，弃官仍在家。为嫌句漏令，兼不要丹砂。
紫云蹙纁被，团栾覆衣篝。浓薰百和韵，香极却成愁。
不见僧中旧，仍逢雨后春。惜花将爱寺，俱是白头人。
至宝应难别，波期双眼昏。何如放下手，留取镇中原。
草亭临峭绝，霜嶂起嶙峋。危磴傥可上，老夫思卜邻。
岁律亦已暮，风烈雪漫漫。去路阻且长，念子衣裘单。
城上望南园，园深知几许。啼鸟闻间关，游人不知处。
我爱仙居宰，接人推至诚。一官崖岸绝，百志惠慈生。
飞泉成五级，一级一龙湫。削出万仞秀，讵让蓬莱丘。
平林标大道，曾是野王居。往事将谁语，凄凉六代余。
朝荣殊可惜，暮落实堪嗟。若向花中比，犹应胜眼花。
数月未论心，此心觉还真。矢以惺惺法，始终奉此身。
威名垂万古，勇力冠当时。回首三分国，何人赋黍离。
坐久香销篆，更长烛屡花。一轮观浴兔，两部听鸣蛙。
渐老无功业，闲思惜壮年。桑榆如有得，犹可勒燕然。
芳草知谁种，缘阶已数丛。无心与时竞，何苦绿匆匆。
如来言具足，切莫外驰逐。当体即无余，曹溪留一宿。
唐人旧吟处，古愉书多阴。欲去有余恋，片云飞碧岑。
肌肤剪秋水，垂云出龙宫。我意得子佩，笑许无言中。
舆梁斜倚处，檐影坠清流。往往抽簪者，常为孺子羞。
潮来鱼网高，潮去鱼网收。士生那无学，学则德业优。
怪石谁雕斲，苍萝翠木斜。幽岩画屏倚，却忆柳州夸。
春到村居好，园林兴味长。蚕食桑眼出，蜂趁密脾忙。
渡溪溪水急，水溅罗衣湿。日暮犹未归，盈盈水边立。
嫩叶生初茂，残花少更鲜。结根龙藏侧，故欲并青莲。
烦恼浮生业，愚迷智自通。根尘如不染，识照曩缘空。
持帚通樵径，搘筇过藓桥。不知及门者，若个肯埋腰。
四明有狂客，归计亦风流。好激鉴湖水，泛君天上舟。
甫昔排阊阖，雄曾赋馺娑。而今行不得，切莫唤哥哥。
风雪三冬北，江潮二月时。怪今阿那事，不得作春诗。
悬水三十仞，疾雷闻数里。正暑凛生秋，倚杖者谁子？
欲见初容烛，将升尚有星。渐高围渐小，云外转亭亭。
忍以证羊故，而云我直躬。那知为父隐，直故在其中。
幸不生渊底，杰出苍苍崖。岁寒只孤秀，万木非吾侪。
叶实抱芳辛，气烈消烦滞。登俎效微劳，乍食惊频嚏。
我有真如性，如同幕里隐。打破六门关，愿出毗卢印。
宿露蒙晓花，婀娜清香发。随风入怀袖，累日不消歇。
重複青山里，双峰锁寺门。楼耸排云阁，松盘过路根。
春来蝴蝶乱，春去子规啼。安得如前日，和风初扇时。
松柏千年表，不入时人意。牡丹一日红，满城公子醉。
莺啭才间关，蝉鸣旋萧屑。如何两鬓毛，不作千枝雪。
桂阳去衡阳，道里端能几。倘许钓竿投，春风叩葭苇。
地势本居中，因湖别南北。三十六计中，吾今计为得。
早秋惊叶落，飘零似客心。翻飞未肯下，犹言惜故林。
采采黄金蘥，盈盈白玉觞。露兰何足饮，自觉肺肝香。
鸥鹭之与侣，竹石之与居。子虚亡是公，付之渴相如。
七树怀郑薰，千尺羡晋峤。弘景招不来，俯仰但长啸。
来时云冉冉，去值雨霏霏。莫怪罗衣湿，荆王梦罢归。
文若忠于操，嘉宝谄事温。晦翁叹难嗣，坡老惜无孙。
橘犀如半月，何日是圆时。如何一种味，却有两人知。
商山不茹芝，对弈寄此橘。巴人忽招隐，似为子房出。
清冷泉飞，萧然瑟松风到。虽未计宫商，总是冲陶操。
莆城如斗大，征额钜万积。逭责犹未能，余润安可得。
郭外皆鲸浸，区中等蚁窠。若无西雁翅，客子奈愁何。
白骨因谁活，青牛与尔俱。未酬再生德，更索积年逋。
夸大帝传由，形容跖侮丘。仅饶聃御寇，共载一虚舟。
陶菊手自种，楚兰心有期。遥知渡江日，正是撷芳时。
松桂擢危岑，烟云书亦阴。洞门虽不锁，谁测洞中深。
殿称觞早包，仙班拥翠翘。春来多乐事，人日是明朝。
出处同世网，高谊迈等伦。异方惊会面，慰此贞良臣。
夫子素多疾，别来未得书。北庭苦寒地，体内今何如。
去时儿在腹，忽已语嚘哑。何日番休了，迎爷两手叉。
赵州眼放光，烁破四天下。钵盂上安柄，至今成话霸。
料枝空有色，飞羽本无情。独立春风裹，如闻三两声。
拟续冰壶传，尝赓玉糁诗。蒸豚贵公子，却莫遣渠知。
玉蕊琅玕树，天香知意薰。露寒清透骨，风定远含芬。
朝看白云去，暮骑黄犊归。山穷桥断处，鹭鸶那得知。
四壁人声绝，榻下蚊烟灭。可怜翠微翁，一夜敲打拍。
家风是自己，自己是家风。一如身心眼，全体是玄翁。
烛与人相似，通宵遽白煎。不应须下泪，只是为人然。
穹庐迫淝水，黄屋幸澶州。谢傅方争弈，叶公亦掷骰。
小人困驰骤，后生血气豪。世事固堪论，我何随汝曹。
后德侔姬国，嫔风协舜家。进贤阳为长，修教月增华。
山樵竹里居，略彴才堪渡。落日澹平畴，牛羊点寒暮。
风尘满天下，此地独清明。神州何处是，有泪落新亭。
轧轧弄寒机，功多力渐微。惟忧机上锦，不称舞人衣。
遥岑舣舟见，野思过桥生。兴尽回兰棹，归鞍月正明。
野酌乱无巡，送君兼送春。明年春色至，莫作未归人。
秋河一滴露，夜堕即珠然。吹入玉盘里，走盘如许圆。
笑揖索酒罢，高吟关关鸠。至今此篇诗，狼籍在床头。
带从内府颁，枕出古陵间。却笑韩宣子，区区爱一环。
晕飞新楼台，像设旧金碧。焚修人已老，倚杖对山石。
岁晚惟松竹，于梅伯仲间。藉溪并白水，着个老屏山。
法法本来法，无法无非法。何於一法中，有法有不法。
不坏身正是，正是不坏身。适来曲多少，扭得鼻头辛。
我醉辄指麾，莫向太帝说。要炼五彩石，去补西天缺。
聚橛并番楀，今犹唾姓名。国人深可畏，尹氏更须平。
晓漏催银烛，新春趁贺朝。御香烟馥郁，宫佩影飘颻。
杂遝今观渡，依稀昔浴沂。居人空巷出，几个咏而归。
萧寺吟双竹，秋醪荐二螯。破尘归骑速，横日雁行高。
杀身明逆顺，濡足救危亡。未必荀文若，甘为操子房。
温旨再褒荣，王人就咨諗。早晚诏公归，余波润群品。
渴饮颍水流，饿喘吴门月。黄金如可种，我力终不竭。
白昼俯层台，千山万山月。若不犯高寒，安知此奇绝。
亭亭几长身，斯可谓之土。以我为隐乎，指以二三子。
杀气吹沅湘，高兴激荆衡。城中贤府主，千秋万岁名。
仿佛是荼醾，金沙著白衣。香於佛见笑，大似野蔷薇。
公如柳柳州，柳桥如柳浪。恼杀涉溱人，望望不可上。
城上冬冬鼓，朝衙复晚衙。为君慵不出，落尽绕城花。
天色无情淡，江声不断流。古人愁不尽，留与後人愁！
风林无静柯，风池无静波。林池既不静，禽鱼尝如何。
我昔临此州，民容拙使君。子行为多谢，慰彼无毫分。
前日神州尹，声华掩赵张。春风长有待，难树是甘棠。
篱落园秋色，株梢羒晚晖。菊花供黮尽，桐叶饲鱼稀。
月下骑寒犊，三生事细论。已遭人点检，休弄鬼精魂。
君子多近名，小人多近刑。善恶有异同，一归与任情。
前人厌膏粱，志欲服贱事。若论区别功，为圃亦不易。
北临凤凰台，凤去台亦圮。萋萋修竹林，喈喈何日至。
击石易得火，扣人难动心。今日朱门者，曾恨朱门深。
逆知生女主，预说覆唐宗。误杀五娘子，安知在后宫。
水旱尧汤有，行天数可推。圣君得贤相，翻是太平时。
人事尽乡曲，田租了王宫。独於大海枯，不改古井寒。
祖师阙棙子，幽隐罕人知。不是悟心者，如何举向伊。
乾坤始开辟，六坎首经纶。士不知忧患，焉能免世氛。
江心秋月白，起柁信潮行。蛟龙化为人，半夜吹笛声。
自君之出矣，荏苒度寒燠。譬彼双鲤鱼，书辞长在腹。
秤鎚搦出油，闲言长语休。腰缠十万贯，骑鹤上杨州。
人在莺花里，春归杖屦中。风迎何处鹤，宿我洞门松。
宛转复宛转，真金休百炼。丧却毗耶离，无人解看箭。
曲逆从汉祖，出奇谁与让。一朝寄天下，不及王陵戆。
何日不观音，六窗一晃明。十方俱击鼓，一处一时鸣。
半落酴醾雪，空庭皓月明。薰风交割近，特地更春寒。
五年作竹梢，十年作梅枝。九泉子廉子，此语今谁知？
秋醪雨中熟，寒斋落叶中。幽人本多睡，更酌一樽空。
翩然下林表，不惮风湍恶。得隽辄高飞，为君羞击搏。
解劈当胸箭，因何只半人。为从途路晓，所以不全身。
脚底一朵云，乘之绕空碧。前身王子乔，今代李太白。
花木最无情，春风一番好。人怜新态度，一岁一回老。
群木方憎雪，开花长在先。流莺与舞蝶，不见许因缘。
摽梅其实七，此特损其三。风赋久不作，有诗谁共谈。
石砾沙沃尽，悠悠潭影斜。尘襟不忍濯，为惜无玷瑕。
曲沼春流满，新蒲映野鹅。闲斋朝饭后，拄杖绕行多。
风日清美时，月露澄爽际。能来此徜徉，扫除闻见翳。
秋暑势已穷，风雨纵横至。白鹭立清滩，与我俱得意。
游鱼跳水面，幽鸟啭山腰。各随飞潜性，人犹恋市朝。
千峰消积雪，岩溜声清切。回首睹梅开，疑是梅花裂。
行到黄云陇，唯闻羌戍鼙。不如山下水，犹得任东西。
生也只恁麽，死也只恁麽。有偈与无偈，是甚麽热大。
问禅去灵隐，听讲去天竺。还有无求人，来寻灵鹫宿。
邻邑谷不登，我土丰粢盛。禾稼美如云，实系我使君。
冬至宵难短，孤眠恨自长。枕单寒入梦，窗破月窥床。
兹行览得失，抚已动竞愧。暮景尚可鞭，毋使寸阴弃。
巴山楼之东，秦岭楼之北。楼上卷帘时，满楼云一色。
荒水浸篱根，篱上蜻蜓立。鱼网挂绕篱，野船篱外人。
为忆去年梅，凌寒特地来。闰前空腊尽，浑未有花开。
冷水点沸锅，舌头不出口。可惜老岩头，慈悲成过咎。
眼看人换世，手种木成阴。藏拙无三窟，谈禅剧七禽。
濑声喧极浦，沿涉向南津。泛泛鸥凫渡，时时欲近人。
爱之不我疏，狎则不我亲。山耶其竹欤，君子哉若人。
风惊鸿雁行，吹落秋江上。为扫碧岩边，问叔今无恙。
扰扰驰名者，谁能一日闲。我来无伴侣，把酒对南山。
帷幄参神算，边尘万里清。西藩聊偃息，犹是一长城。
盛德初融後，潜阴未姤时。侍臣占易象，明两作重离。
兄诗楚山竹，岁晚色愈绿。譬彼朝阳桐，当令凤栖宿。
晴霁夜清秋，星繁月似钩。乐耶兴我意，绝唱入冥搜。
味苦谁能爱，香寒只自珍。长将潭底水，普供世间人。
晓色春风里，维舟一小亭。看山浑不倦，待得雪峰青。
春早得甘澍，村邻喜欲狂。天公终老手，处处出新秧。
坡翁短衫情，此语差足据。为爱松风亭，朝云已仙去。
朝见青山雪，暮见青山云。云山无断绝，秋思日纷纷。
溪藤横翠约，老眼颇眵昏。唤入凌烟后，江村不是村。
抉出达磨眼，作泥弹子打。海枯彻过底，波浪拍天高。
棒打石人头，曝曝论实事。不用作禅会，不用作道会。
不坐空王殿，不挂本来衣。何须便恁麽，切忌未生时。
寻源路已尽，笑入白云间。不解乘轺客，那知有此山。
青山犹古人，碧草亦大雅。幽鸟话升平，陈抟何为者。
高下乾坤位，东西日月门。正身当午立，一点认心源。
比雪犹松在，无丝可得飘。轻拈愁欲碎，未嚼已先销。
黄精与铭吻，貌同性相反。寄诗径中人，采时高著眼。
遐观目力穷，莽苍云山碍。傥知色非色，坐见六合外。
村鸡已报晨，晓月渐无色。行人马上去，残灯照空驿。
篱下多新菊，渊明归思长。主人方爱客，未得傲羲皇。
蹈得草鞋穿，行得汗脚损。却换一枝藤，拄到双玉笋。
郢国当时唱，犹传白雪真。问今非昔日，和者几何人。
事繁求省要，省要事频繁。纵得三平老，文公只姓韩。
往返数百里，上下几重山。仆仆利名客，不知行路难。
重锦褰妆幕，请罗换舞衣。钗头双燕子，先向社前飞。
幽园足佳趣，散策日经行。岁久禽鱼熟，人来自不惊。
夜泊江门外，欢声月里楼。明朝归去路，犹隔洞庭秋。
早觅为龙去，江湖莫漫游。须知香饵下，触口是铦钩。
玄牝要饱知，六出端不死。妙高一瓣香，付与毛锥子。
庭前柏树子，今日重新举。打破赵州关，特地寻言语。
萧条野人庐，篱巷杂蓬苇。每一过衡门，归心为之起。
暄濁气未收，夜雨聊一洗。心清不受尘，眼净岂容眯。
芙蓉岂不好，濯濯清涟漪。采之不盈把，怊怅暮忘饥。
古人不可见，物色故依然。二麦何人种，忍冻及丰年。
一枝横出晓，霜外数花开。谁识生绡上，清香静处来。
两角徒自长，空飞不服箱。为牛竟何事，利吻穴枯桑。
万里却来日，一庵仍独居。应笑谋生拙，团团如磨驴。
共客谈风雅，花边或水边。胸中无一事，梦里亦欣然。
庐落皆无有，依稀古堞存。登临认遗迹，林莽暮烟昏。
累年无的信，每夜望边城。袖掩千行泪，书封一尺金。
的皪开雕槛，氤氲入绮栊。何须傍班马，卧起二花中。
司空犹不作，那敢作司徒。幸有山翁号，如何不见呼。
寒叶坠清霜，空帘著烬香。生前既无事，何事更悲伤。
九十芳春日，游蜂竟采花。花归蜜房尽，残叶落谁家。
苒苒岩上云，潺潺涧中水。山鸟如唤人，喃喃深林里。
门有孙膑铺，家存甘贽妻。夜眠还早起，谁悟复谁迷。
浮光看不定，重露试还无。影翻狂舞客，明误已栖乌。
暴虎须袒裼，冯河必褰裳。想公川上叹，谁与共行藏。
此山泉石胜，还思日日登。那知三生前，不是住山僧。
泊舟古岸傍，松柏日已昫。本非同心期，空似西陵路。
檐角衔墙固，明疏护翠罗。公余秉谈尘，竟夕对金波。
珠彩耀前川，归来一扣舷。微风不起浪，明月自随船。
水殿风来细，槐庭日度迟。对心无外累，动息自随时。
宝扇彩云开，宫妆衬玉梅。共持千岁柏，争献万年杯。
东菑足时雨，离离半青黄。田家不待获，小摘炊新香。
多愁君自尔，不乐我何曾。西北山如削，明朝约共登。
木落叶栖风，阵阵着肌体。应忆故园花，欲开为寒止。
烧操蒙冲艦，获坚云母车。赐君新节钺，还妾旧荆練。
匠余留片木，楮案定欹倾。不是乖绳墨，人间地少平。
仙李明炫夜，夭桃艳当春。便将花作主，聘与玉为人。
窈窕东北峰，到眼佳有馀。行人日攀缘，岂知供我娱。
饥时定闻饥，饱时定闻饱。婆子在台山，赵州勘破了。
万里长城坏，荒营野草秋。秣陵多士女，犹唱白符鸠。
归来无所利，骨肉亦不喜。黄犬却有情，当门卧摇尾。
顾渚吴商绝，蒙山蜀信稀。千丛因此始，含露紫英肥。
山顶东西寺，江中旦暮潮。归心不可到，松路在青霄。
平生壮夫志，老去未消磨。其奈青铜里，萧萧双鬓何。
重重风日透，花气满地塘。谁把红云此，红云无此香。
总在不言中，一默绝狐踪。若不是文殊，维摩枉费工。
张王偏宜月，雄豪更得秋。岸头浑破胆，浪里有行舟。
既多九穗穣，复有三秀芝。芝以保万寿，穣以庆东菑。
名字假宗乘，宗乘岂立名。得兔忘蹄去，通方万里平。
逸足还同骥，奇毛自偶麟。欲知花迹远，云影入天津。
春暖和烟重，冬寒带雪稀。何如秋浦畔，含思独依依。
泉石聊复尔，杖屦亦偶然。万化同一适，鱼鸢兮天渊。
鸿飞九天上，人在平地望。尘土与青云，其间能几丈。
雁侧风前字，烟凝雨后情。不知谁氏子，持钧立江城。
心猨知意马，方便自须调。勿自生烦恼，菩提道不遥。
达磨不会禅，夫子不识字。第一莫将来，将来不相似。
西湖多胜景，飞盖喜相陪。暑气迎秋尽，江声向夕来。
四时循化机，万物随动息。众星纷荧荧，天运齐供北。
张子卧石榻，夏子理泉窦。孙子独不言，搘颐数烟岫。
楚血未干衣，荆虹尚埋辉。痛玉不痛身，抱璞求所归。
异哉一女子，独抱母啼号。非但脱虎口，还能落兽毛。
南云走冷圭，北籁号空木。年年任霜霰，不减筼筜绿。
几树浓于茜，斜阳景最幽。忽因风雨尽，全减十分秋。
颓然一睡足，岩溜尚潺湲。面几郎山郭，寂无人世喧。
浓淡非妆点，纵横谢剪裁。凭栏一凝睇，图画信天开。
落叶秋满庭，夜深月临沼。独坐弹素琴，知音有鱼鸟。
燕赵悲歌士，相逢剧孟家。寸心言不尽，前路日将斜。
游梁复归宋，南北更相送。失得两如何，劳劳不如梦。
风雨鸡喔喔，雪霜柏森森。独居虽无友，二物感我深。
屡厄未济旅，难逢既济丰。巽谦能自降，蹇困讵为穷。
有意祝灵椿，无堪献野芹。玉杯真缪巧，金镜最忠勤。
叶似新蒲绿，身如乱锦缠。任君千度剥，意气自冲天。
不见姮娥影，清秋守月轮。月中闲杵臼，桂子捣成尘。
谁遣常时月，偏从此夜明。暗添珠百倍，潜感兔多生。
秀铁压肩寒，中原思未报。何日报边尘，别裹朝天帽。
开帘见新月，便即下阶拜。细语人不闻，北风吹裙带。
桂尊迎帝子，杜若赠佳人。椒浆奠瑶席，欲下云中君。
四望无极路，千里流大河。秋风满离袂，唯老事唯多。
老屋愁风破，空林过雨乾。飘零黄叶满，寂寞野香残。
彩胜年年巧，椒盘岁岁新。君王千万寿，长与物华春。
昨日采莲者，双双桥畔新。旧花今不见，喜见似花人。
花开复花谢，堕在藩溷边。不惜花落尽，惜无长少年。
绵绵褒斜路，窈窈郑真谷。斯人已千载，高谊犹在目。
细韵风中远，寒青雪后浓。繁阴堪避雨，效用待东封。
我爱爱羊好，清无一点尘。峭山多洞户，樵牧识仙人。
齐家先正己，标准自吾身。动息从心里，规模卫武箴。
西狩获白麟，至死意不吐。代北有角端，能通诸国语。
淅沥覆寒骑，飘飖暗川容。行子郡城晓，披云看杉松。
滞雨长安夜，残灯独客愁。故乡云水地，归梦不宜秋。
春晚苦多风，花残不见红。问花宁自觉，愁杀白头翁。
三宿酣神酎，乡名因此呼。山中千日者，自合是仙都。
观国丹心切，横舟绿水迟。东君如有意，风返晓江吹。
西窗枕寒池，池边老松树。渴猿下偷泉，见影忽惊去。
扇席更温枕，古人谁与同。一心奉二母，自是胜黄童。
巨尾蟠深草，丰毛覆古苔。雕栏临绮席，长欲上香台。
萧萧琴瑟鸣，洒洒霜露下。愿期素心人，同游明月夜。
眦血滴耕夫，愁眉蹙贾胡。良辰风雨至，不复田禾苏。
长愿如人意，一生无别离。妾当年少日，花似半开时。
飞来天竺远，山秀已含春。不遇名僧识，千年岂有神。
孤馆闻啼莺，日暮脂粉薄。芳醪似泥贱，那得不行乐。
色养倾余子，高名重一时。足为丞相喜，岂计外人知。
修绠何妨汲，羸瓶不自任。从渠清彻底，伴我岁寒心。
江南开最蚤，犹及仲春时。此地先飞雪，多情却愿迟。
空见水名敷，秦楼昔事无。临风驻征骑，聊复捋髭须。
竹暗笋无数，江晴水有痕。田蛙喧麦陇，野犬卧柴门。
通身百杂碎，谁解成褫得。鸡足紧收藏，当来问弥勒。
庄生十九言，妙处如筏喻。我欲问公居，公心无所住。
太极元无极，先天异后天。今人不识此，读易岂其然。
候雁来归北，寒鱼陟负冰。相鸟风色改，阳欲日华升。
孔子生东鲁，斯文实在兹。六经垂训法，万世共宗师。
海底初生处，扶疏苦未全。几时随铁网，流落汉江边。
踏碎贺兰石，扫清西海尘。布衣能效死，可惜作穷鳞。
南极连铜柱，煌煌太宗业。始谋谁其间，风雨秋一叶。
欲别牵郎衣，郎今到何处。不恨归来迟，莫向临邛去。
连山暗烽燧，川谷血横流。挥泪临大江，上有行云愁。
一切法无差，水牛生象牙。莫将无量义，欲觅妙莲华。
绝爱墙阴橘，花开满院香。邻人欺不在，稍觉北枝伤。
铁石其心肠，冰雪其襟胸。晨陪玉辇游，夕堕瘴海东。
紫藤挂云木，花蔓宜阳春。密叶隐歌鸟，香风留美人。
晨起推孤枕，昨夜留半衾。恐郎浑忘却，万一梦相寻。
天寒桂子堕，花发向庭中。月华十二满，常照此芳丛。
根是泥中玉，心承露下珠。在君塘下种，埋没任春浦。
夜雨山草湿，爽籁杂枯木。闲吟竺仙偈，清绝过于玉。
虽无适口味，暖益功稀比。菜苦不登盘，言中多逆耳。
太傅风流祖，亲朋共手谈。元来棋有智，输墅与羊昙。
不向他园去，能来共竹林。故乡知我念，特地奏秦音。
寒泉潄石齿，淅沥鸣瑶琴。坐来毛骨清，分明太古音。
舍瑟声不传，咏归声在道。风乎野水滨，夕阳转芳草。
千载岩前树，曾无刀斧痕。羚羊才触著，满地叶纷纷。
人疲故思息，马倦亦成嘘。彼政嗟吾役，吾宁陋彼居。
关河霜雪清，故人亦流落。夷歌奉玉盘，悲君随燕雀。
琪树已无尘，山幽地更灵。羽流来往熟，仙饭设青精。
兹楼日登眺，流岁暗蹉跎。坐厌淮南守，秋山红树多。
夫苍独高古，妇贤传至今。既为加美谥，复不用邪衾。
衰鬓朝临镜，将看却自疑。惭君明似月，照我白如丝。
台高上宵汉，人远绝嚣纷。秋中午夜静，万晨无织云。
仲尼作六经，中遭秦火厄。毕竟不可磨，尊道而贵德。
经纬智何多，网张犹设罗。但知为物穽，更有物谁何。
田家轻脱屣，聊结净人缘。影外香灯寂，清风百世传。
手所以司执，所执必正事。回德谨勿持，持必为痿痺。
骤来惊辟易，久视益虚无。咫尺星堪摘，波摇又走珠。
西南失大将，带甲满天地。高人忧祝胎，感叹亦歔欷。
昨夜巫山中，失却阳台女。朝来香阁里，独伴楚王语。
买地不惜钱，为多芳桂丛。所期在清凉，坐起闻香风。
扫园收槲叶，掊地甽塼炉。幸有藜烹粥，何惭纸作襦。
新芽肌理腻，映日净如空。恰似匀妆指，柔尖带浅红。
炎夏天颇热，侬门对溪住。摇荡采莲舟，深处疑风露。
门外春将半，岩冰暖有声。玄沙曾未到，虚得偃溪名。
吟共僧同社，居分鹤伴间。魂归应太息，亭榭遍孤山。
观君潇湘图，起我濠上心。短褐波涛旧，秋雨菰蒲深。
野树花初发，空山独见时。踟蹰历阳道，乡思满南枝。
日落众山昏，萧萧暮雨繁。那堪两处宿，共听一声猿。
赤手谢衔辔，踏蹴翻九衢。健哉此女子，果胜大丈夫。
向来曹孟德，曾拟表征西。那得忠孝字，金书作墓题。
止酒愁无那，哦诗意已阑。镊髭非急务，也遣半时闲。
君父如天地，虽逃安所之。可怜共世子，死不恨骊姬。
杜陵四海志，不忍寒飕飕。投我一红炉，果胜千金裘。
一条楖栗杖，两头光晃晃。打破须弥山，挂在眉头上。
烟潭深不极，监碧无菱花。日脚下波心，澄江见鱼虾。
雨霁轻埃息，闲吟面曲池。游鳞时对掷，双破碧涟漪。
瑞雪收残腊，和风报早春。祝尧千万寿，常与岁俱新。
残暑犹拖尾，新凉恰打头。酒方屯鲁郡，舞已彻伊州。
湘水平淼淼，鱼意活泼泼。绿杨盖江头，春晚阴正阔。
我爱铜官乐，千年未拟还。要须回舞袖，拂尽五松山。
岂其伐与国，独不念先君。想得还师去，难堪此语开。
胸中诗本悭，天教专一壑。万景休坌来，老夫重然诺。
片帆何处去，匹马独归迟。惆怅江南北，青山欲暮时。
绚丽繁霞彩，荧煌瑞锦堆。夜深疑睡去，日暖怕慵来。
雨挹春红浅，风酣晚蕊稠。看花不著意，何事亦关愁。
绝顶横临日，孤峰半倚天。裴回拜真老，万里见风烟。
暗香从何来，寒飚为轻扇。东君须护持，莫点官妆面。
一再荒林雪，全身掩薜萝。直饶埋没得，争柰鼻头何。
我宗有语句，金刀剪不开。深深玄妙旨，玉女夜怀胎。
六爻六画后，六位六虚中。此处曾着眼，玄哉无极翁。
栖鸡未旦鸣，粒食固宜报。林鸟何预人，哓哓欲谁告？
静得尘埃外，茶芳小华山。此亭真寂寞，世路少人闲。
一发连千丈，红云出素波。秋负吹欲老，无奈落花何。
花将人共笑，篱外露繁枝。宋玉临江宅，墙低不碍窥。
不因排根人，安得兹婆娑。请赋淇奥诗，但恐居亡何。
要知两侬心，等是它山石。此诚不可转，彼情无自入。
众鸟各归枝，乌乌尔不栖。还应知妾恨，故向绿窗啼。
始学何所主，以心为严师。动作必内惧，隐微毋自欺。
突兀出藩来，颇似逞狂荡。高下列阶前，又如识少长。
扪萝伏虎岩，把钓斩蛟潭。偶有樵夫过，呼来与共谈。
好在湘江水，今朝又上来。不知从此去，更遣几年回。
入幕旌旗动，挥翰绮绣扬。烟雾蒙玉质，斯人今则亡。
几日同不到，到山心自清。棱棱有方石，拾得通仙灵。
深深郑真谷，小小焦先庐。借问贮何物，满床皆隐书。
无事到扬州，相携上酒楼。药囊为赠别，千载更何求。
土气昏风日，人嚣极雁鹅。寻河著绳墨，诗思略无多。
蔗花秋半黄，三两下寒塘。北风正萧瑟，书远不曾将。
晓霭滋花色，晴辉发水光。何人露新缬，不管著秋霜。
风尘淹白日，乾坤霾涨海。为我问故人，离别今谁在。
城池不高深，无财又无兵。惟有死报国，来生作弟兄。
四海游长倦，百年愁半侵。赖窥明镜里，时见丈夫心。
郭外迎人月，湖边醒酒风。谁留使君饮，红烛在舟中。
雨中新种竹，波上旧来鸥。客子何时乐，幽人未肯愁。
江南孟秋天，稻花白如毡。素腕惭新藕，残妆妒晚莲。
清波映文石，置此亦奇事。年年上巳时，聊将姓名记。
夫子不识字，达磨不会禅。玄沙无此语，切莫妄流传。
扑落非他物，纵横不是尘。山河并大地，全露法王身。
鹤驾乘风去，千年竟不归。石梁凭望处，空复白云飞。
小舫行乘月，高斋卧看山。退公聊自足，争敢望长闲。
太白邀月饮，只许老坡会。汗漫赤壁游，浩歌邈相对。
自君之出矣，抱此离恨情。春蚕不作丝，缠绵过一生。
皎皎冰壶里，天寒六月风。水仙来往处，三岛忽相通。
楚水结冰薄，楚云为雨微。野梅参差发，旅榜逍遥归。
西风入丛竹，惨澹带秋阴。惊起中沞雁，衡阳万里心。
梦泽三秋日，苍梧一片云。还将鹓鹭羽，重入鹧鸪群。
梦里长逢孟，羹中亦见颜。痴儿入吾室，真作釆薇看。
檐日阴阴转，床风细细吹。翛然残午梦，何许一黄鹂。
欲别哽无语，蘸酒评归期。潮汐有朝暮，郎心无转移。
翠管吹寒去，青旗卷仗来。慈皇千万寿，春日上春杯。
趯翻先死海，踏倒涅槃岸。世上无活人，黄泉无死汉。
两水汇长江，绝壁上苍翠。前头风浪恶，危樯且深避。
痛矣时难得，悲哉道未传。今年年已尽，明日是明年。
日斜未理妆，昼长人易倦。回扑砚上蝇，墨花溅团扇。
作佛本无相，为僧却要钱。岂无人割舍，为结恶因缘。
羽毛生未齐，嶛峭丑于鸡。夜夜穿笼出，捣衣砧上栖。
双湖真泽国，千载相公祠。中有钓鱼者，问之俱不知。
种桑不撩寒，莳粟长苦饥。饥寒从古有，但使愿无违。
胸懹阮步兵，诗句谢宣城。今夕俱参透，焚香听雨声。
千扉不当路，未似开一门。若遣绿珠丑，石家应尚存。
嫁作商人妇，牙筹学算商。元来有胎教，生子肖弘羊。
长安卿相家，一食费几万。有功享固宜，我辈且蔬饭。
黄金仙杏粉，赤玉海榴房。共斗今朝胜，盈襜百草香。
江海多豪气，朝廷有直声。何言马蹄下，一旦是佳城。
朱门映绿杨，双阙抵通庄。玉珮声逾远，红尘犹自香。
南番人泛船，塞北人摇舻。波斯入大唐，须弥山作舞。
竹城何檀乐，属翠分雉堞。王封尽四堑，同有岁寒节。
赤手立生涯，教庐一个虾。不从江裹得，树上摝将来。
残生有今日，一醉得清风。想见羲皇上，人人此乐同。
白首独一身，青山为四邻。虽行故乡陌，不见故乡人。
神物幽潜地，沧沧水接空。不缘尝应祷，谁识有殊功。
雪羽卧晴沙，渔人无可虑。机事亦难忘，不知且飞去。
少小耽文字，初非哲匠能。空令为己学，老矣见何曾。
长城高际天，三十万人守。一日诏书来，扶苏先授首。
浅井供茶灶，分流浣布沙。此泉吾所爱，百用给山家。
山泽欲焦枯，炎光满太虚。不知天地外，暑气复何如。
杲杲东出日，万方被照临。鹹鹆不逾济，草木有常心。
擢擢当轩竹，青青重岁寒。心贞徒见赏，箨小未成竿。
彖辞六十四，三十四方贞。干事匪正固，难求心外亨。
独立幽亭晚，春风玉一团。残英不羊地，去作岭云飞。
相逢红尘内，高揖黄金鞭。万户垂杨里，君家阿那边。
大堤花月夜，长江春水流。东风正上信，春夜特来游。
虾蟆翻出阔，曲鳝草之长。门前飞八百，屋后走千张。
敢嗟君不怜，自是命不谐。著破三条裾，却还双股钗。
品字列轻舠，占尽吴江雪。丁宁红蓼花，莫与利名说。
海腹藏吴楚，天枢转斗牛。夜分惊日浴，潮落见鲸游。
画出女墙月，老子兴不浅。谁识春光中，解使平湖敛。
一官振饥荒，一官覆水旱。州里多应酬，田家少愁叹。
暑雨茅柴熟，秋风淮白肥。留连阮校尉，何日跨驴归。
六合万籁息，秋林月正归。琴中弹不尽，石上坐忘归。
江村依密树，目远送征鸿。不尽暮天碧，谁续芦花风。
出林虎方怒，横冈蟒正嗔。世无途路客，终是不伤人。
妻子隔绝久，飘飖若埃尘。漠漠世间黑，性命由他人。
玉筹扦银河，红裙蔱碧波。更行三五步，浸著老僧窠。
客舍已萧寂，况逢龙忌辰。何烦申火禁，自有不黔人。
未去交争意，难忘黑白心。一条无敌路，彻了没人寻。
凛凛冰霜晨，皎皎风月夜。南山有飞仙，来结寻梅社。
霹雳惊天地，那容掩耳听。须知兴化老，一半是人情。
碍处非墙壁，通处没虚空。双关俱透彻，别是一家风。
双只水中凫，足短翼有余。飞高既能远，行陆安事俱。
一径过寒竹，所知三两僧。自怜入山浅，孤立本无朋。
谷响耳中音，根虚不易寻。諠哗祛得尽，识契本缘心。
椒殿霞觞举，金花拆胜鲜。年年庆佳节，眉寿祝绵延。
香销连理带，尘覆合欢杯。懒卧相思枕，愁吟起夜来。
佳人五色缕，道士绛囊符。瘦臂不中系，百邪何用驱。
轻阴阁小雨，深院昼慵开。坐看苍苔色，欲上人衣来。
贾生料吴楚，竟毙大梁城。一身不自保，痛哭空伤生。
故人有孙宰，义均骨肉地。连为粪土丛，挥手洒衰泪。
甫闻阿娇进，又报卫娘留。莫倚金为屋，重重只锁愁。
又见雁南飞，行人几风归。朔风吹病体，独对雪霏霏。
罫布畦堪数，枝分水莫寻。鱼肥知已秀，鹤没觉初深。
先业归犹在，遗经读未终。岂无门弟子，私谥作文中。
岭外音书断，经冬复历春。近乡情更怯，不敢问来人。
离乱雪山隔，艰难蜀信通。道人能缩地，移取向江东。
食肉隐两颊，饲母向颓垣。终感主养母，能将死报恩。
惭君能卫足，叹我远移根。白日如分照，还归守故园。
新花朝竟妍，故花色憔悴。明日花更开，新花何以异。
晚秀尚可惜，早开真谓奇。君看早开处，定是向南枝。
正信天龙护，邪神岂奈何。但知常念佛，灾怪自消磨。
殿古寒炉空，流尘暗金碧。独坐偶无人，又得真消息。
怀君属秋夜，散步咏凉天。山空松子落，幽人应未眠。
峡中候帝子，青鸟空徘徊。搔首叩玄律，何当化鹤来。
丽日凝丹阙，光风拂紫闱。欲知春色早，先上赭黄衣。
冲市柴鱼集，应山鸡犬号。问知人苦乐，米价不多高。
霜雪倚岩树，雾云秋水槎。且须高著眼，上有昙钵花。
链王云粘杵，朝真露湿衣。一声半夜鹤，月里羽人归。
在处陂池白，宁愁汲路遥。老犹堪抱畒，穷未至操瓢。
遥看沧海城，杨柳郁青青。中央一群汉，聚坐打杯觥。
盛夏久不雨，满天下愁苦。安得一片云，救取人间否。
未必食有毒，人言疑似间。不辞噉母吐，图得母心宽。
微棱生海角，圆魄到天心。共上唯佳客，无容照俗襟。
万事一鸱酒，平生几蟹螯。悲秋仍送远，怀古更登高。
叶声落如雨，月色白似霜。夜深方独卧，谁为拂尘床。
榜人檥舟待，催饭送郎行。独谙郎食性，厨下自调羹。
小雨暗林塘，寒声遶画廊。事须求暂假，宜睡称烧香。
竹外泉声急，松心月色寒。人间推旷绝，只自倚阑干。
团坘擘不破，潇洒觑不见。唤作正法眼，入地狱如箭。
梅花老山林，思与天下芳。琼花差清白，荐之守维扬。
同辇笙歌地，荒池风露天。无心更怀古，凉夜正甘眠。
非阁复非船，可居兼可过。君欲问方桥，方桥如此作。
桃花开已繁，溪水溅溅去。不见持杯人，自叹来何暮。
自与王孙别，频看黄鸟飞。应由春草误，著处不成归。
留侯决成败，面折愧周昌。垂老召商叟，鸿鹄自高翔。
河边织女星，河畔牵牛郎。未得渡清浅，相对遥相望。
奔丧脱贼手，庐墓至终身。此大丈夫事，谁云一妇人。
林下居虽陋，花前饮却频。世间无事乐，都恐属闲人。
去散千峰晓，神龙应念来。补陀岩上士，心识几时灰。
一壶情所寄，四句意能多。秋到无诗酒，其如月色何。
青女出骖鸾，负恃天然色。一等淡梳妆，太真迎虢国。
客到暂冠带，客归还上关。朱门客如市，岂得似林间。
坐酌泠泠水，看煎瑟瑟尘。无由持一碗，寄与爱茶人。
月夜乘醉来，垂竿曲溪曲。水清无寸鳞，钓得半轮王。
城端筑层台，木杪转深路。常此候明月，上到天心去。
南国卷云水，黄金倾有无。蛟龙亦狼狈，反复乃须臾。
青草生水中，日日随水长。水落何所依，撩乱为宿莽。
历历非诸子，髒髒及圣丘。乃知焚籍相，亦自有源流。
偶作河梁饯，翻为池上宾。归骖不忍驾，新月共留人。
宣劝犹疑鸩，龙颜笑引觞。络鞍奉明主，执梃长降王。
人言头上白，皆自愁中得。拍手笑沙鸥，满身都是愁。
在学得益友，结庐得宝邻。自惭蒹葭质，长倚玉嶙峋。
梵教一来东，群心日归向。土石至无情，也作披缁状。
北山有鸣号，不洁而嗤凤。宜下绝交书，埙篪非伯仲。
懒摇白羽扇，裸体青林中。脱巾挂石壁，露顶洒松风。
执亲之丧者，可沐浴其身。不待石祁兆，知非佩玉人。
送别到中流，秋船倚渡头。相看尚不远，未可即回舟。
苍苍落日时，鸟声乱溪水。缘溪路转深，幽兴何时已。
寺门松未老，早有鹤来栖。一夜枕衾冷，半天风雨啼。
怀仙津步翳，凡圣隔两尘。长统植园果，老幼分甘珍。
黑豆忙忙数，教休不肯休。幸然明似镜，何用曲如钩。
朝梳一把白，夜泪千滴雨。可耻垂拱时，老作在家女。
猎儿燕楚俗，得意唯驰逐。不知庙堂上，坐饱万钱肉。
蒲亭一长耳，何许得歌声。化我鸱枭类，而令哺所生。
枳实绕僧房，攀枝置药囊。洞庭山上橘，霜落也应黄。
策免身常佚，登庸貌转癯。富公忘杖起，迂叟要人扶。
饭颗从嘲瘦，湘流独占清。失身到东阁，聊复对簪缨。
你若学他看，牛皮真个穿。长年横案上，字义自然圆。
劝节不可拗，净色不受污。平生今日交，屹屹老桂树。
琴挑何曾动，梭投未免惭。女郎循古礼，元不解清谈。
乱世时偏促，阴天日易昏。无言搔白首，憔悴倚东门。
南北山相对，东西有路分。不经场阵裹，争见李将军。
俗尘易污人，胸次须自洁。君看四明老，冰壶浸秋月。
仰天有所思，心远目苦短。西风驱残云，千里月华满。
风雨旃檀阁，烟霞钟鼓声。定僧今不作，空谷尚传灯。
芒鞋青竹杖，自挂百钱游。可怪深山里，人人识故侯。
风起即千里，风回翻问津。沈思宦游者，何啻使风人。
人竞爱於花，花应亦爱人。从头堪好笑，老尽少年春。
海底红尘起，山头白浪飞。若能如是会，永劫堕泥犁。
菜心且不食，亲念一何深。为尔有生意，存吾不忍心。
迈古大夫名，后成大前造。千崖秋气高，落成偕父成。
不露风骨句，未语先分付。进步口喃喃，知君大冈措。
竹笥与练裙，随时毕婚嫁。无事若相思，征鞍还一跨。
地坦容车马，城空绝戌楼。几家烟火在，风露冷松楸。
寂寞西州路，凄凉渭阳思。敢不酷似舅，苍官实临之。
矮窗岑寂中，一字一点血。血尽笔秃时，止止不须说。
不解追时好，尤非治郡才。故山猿鹤怨，应怪未怪来。
竹外结枯桐，琅琅生松风。听来还自惜，坐对独花红。
百丈下堂句，云门顾鉴咦。进前叉手立，端的许谁知。
秋清道院空，更筹受风掩。二更看斜河，湿却万星点。
年方伯玉早，恨比四愁多。会待休车骑，相随出罻罗。
冬月常温席，炎天每扇床。如何汉天下，只有一黄香。
勤力汉疏傅，遗安庞德公。公家业异此，衰盛国应同。
夜雨空馆静，幽人起裴回。长安醉眠客，岂知新雁来。
搑抱复回环，亭居紫翠间。思量天下物，谁更好如山。
足弱老态增，颠仆人共骇。无趾真吾师，天刑乌可解。
南荡浅堪戽，北沟乾可田。龙船无顿处，欲起待明年。
山鸡照渌水，自爱一何愚。文采为世用，适足累形躯。
君才高怀时，从我计已左。要追庄惠尘，挥麈论然可。
五代浮屠阁，危层不易攀。晓光诸寺塔，晴露别州山。
若欲正提纲，直教大地荒。拟来冲雪刃，不免露锋鋩。
相国私英倩，将军嬖子都。可怜洛阳令，只问主家奴。
本色行脚人，须具行脚眼。千个与万个，多是空檐版。
济江元自阔，轻舟下吴会。南纪改波澜，吾将罪真宰。
暝色兼荒远，初分浦淑烟。应知汉江佩，月竹斗娟娟。
流景一何速，年华不可追。解佩安所赠，怨咽空自悲。
取名慕横枝，要自同风格。虽微调鼎味，宛有金铉色。
钟律及星历，军师兼井田。方圆两图在，万古立鳌天。
号隐疑名福，贪归似姓陶。常宁邑难小，应合得牛刀。
青山有石柱，直插浮云杪。月明鹤飞来，浑疑旧华表。
松下问童子，言师采药去。只在此山中，云深不知处。
压枝高下锦，攒蕊浅深霞。叠采晞阳媚，鲜葩照露斜。
平地三尺雨，农家三尺金。我愿此雨力，生穗长如林。
道本无垢净，境自有喧寂。愿闻禅说中，何以得真实。
炎郁甚炊蒸，夏虫难语冰。家无红拂妓，捉麈自驱蝇。
社友携诗访，怜予满面尘。么么今出局，不是社中人。
只闻风击响，圆通销妄想。旋汝倒闻机，直下分斤两。
肠断枝上猿，泪添山下樽。白云见我去，亦为我飞翻。
学者学为孝，诸生久讲明。谒归二十辈，毋乃为阳城。
向日铺青盖，浮波散绿盘。明珠洛浦佩，白玉水仙丹。
怅望登临日，大行山顶头。亲帏何处是，一片白云浮。
君恩泰山重，尔命鸿毛轻。一意惧千古，敢怀妻子荣。
薄暮一凝佇，归鸿千有余。倚松吟半饷，月影泻庭除。
知心不用多，流俗未易一。相逢辄矛看，方信有胶漆。
天生栋梁质，挺挺自幽伦。斧斤浑不施，绕柱起龙鳞。
深藏岩谷里，初不要人知。苦是午难掩，春风得意吹。
东南固多贤，莫与永嘉匹。王郑已骑鲸，辈流公第一。
津液如泉涌，虚无本不同。源深知冷暖，根尽一时空。
鬼神随处有，谄诳世间人。祭鬼都无福，空增杀业因。
檐前飞七百，雪白后园强。饱食房里侧，家粪集野螂。
池药风烟净，壶天日月长。宝书繙蕊笈，碧穗袅炉香。
看云已堪眠，待月兼宜坐。谁令作棋局，却使苍苔破。
汉有孝廉举，谁知发自舒。可怜三策罢，却去相江都。
泊舟沧江岸，身轻一鸟过。请为父老歌，歌长击樽破。
池底看明月，明月在山头。清光连上下，分作两轮秋。
山下水一泓，山上云一朵。有尘飞不来，终年风月我。
田蚡坐东向，贵加诸父兄。请渠观涑水，不敢齿耆英。
倒橐黄金尽，方悲行路难。桂薪炊玉粒，可是乐长安。
中宵櫂讴发，菰蒲翳明月。月黑色忽行，恐堕蛟龙窟。
人生都几日，一半是离忧。但有尊中物，从他万事休。
芈姓且为虏，累臣安所逃。不能抱祭器，聊复著离骚。
雨绝苍苔地，月斜青草阶。蛩鸣谁不怨，况是正离怀。
当年初种时，四老戏其中。何如与我辈，坐对霜天红。
縠管灰飞尽，金胥刻漏长。欢情与和气，并入万年觞。
曾恨固无遗，谢兴亦不浅。人言介庵介，我谓远斋远。
对梅日一醉，无酒如梅何。尘世独醒人，卑之毋甚高。
万里收纤云，一钩悬碧落。缺圆无定时，人间几愁乐。
向晚一鸠鸣，道人春睡足。无处写幽怀，巡桅数修竹。
雪覆寒溪竹，风卷野田蓬。四望无行迹，谁怜孤老翁。
采秀撷群芳，争储百药良。太医初荐艾，庶草验蕃昌。
蛮触无休日，菟裘有别天。抚松非已矣，釆菊未悠然。
心同虚空界，示等虚空法。证得虚空时，无是无非法。
雪散因和气，冰开得暖光。春销不得处，唯有鬓边霜。
攆香复筛辣，兵厨泻芳酒。天宇澄清澜，山中寄声否。
忍酒非上策，忍醉乃真方。长忆醒时悔，须减醉时狂。
济川须用楫，罔水戒行舟。四海风波路，安眠是胜游。
日夜江水流，不海水不止。孰谓流去者，不是海中水。
二五时难遇，沈沦下位多。乾潜与坤屦，退谨养天和。
耸辔排金阙，乘轩上汉槎。浮名何足恋，高举入烟霞。
日日人空老，年年春更归。相欢在尊酒，不用惜花飞。
三珠并一珠，驴马没人驱。岁月甲庚午，中兴戊己土。
天一实生水，冬藏坎次乾。精神要休养，酝酿出春天。
访师师不遇，礼佛佛无言。依旧将烦恼，黄昏入宅门。
弄日临溪坐，寻花绕寺行。时时闻鸟语，处处是泉声。
尽道之谓圣，如天之谓仁。如何仁与圣，天下莫敢伦。
折竹声相闻，想见雪深尺。愁杀小臣心，桥山葬明日。
休问桃源路，寻梅暂往还。梅花有知己，何必定湖山。
不须赛神明，不必求巫祝。尔莫犯卢公，立便有祸福。
诗与风骚迫，文兼史汉长。半山非不尔，僻学汴梁亡。
封疆七百里，禄秩二千石。拥节祠太山，寒天霜草白。
木杪芙蓉花，开非红艳早。常畏晚霜寒，朱华竞衰草。
吾蒙白裙帽，汝着紫袈裟。纵有傅大士，难和作一家。
塞北平沙阔，黄河衮底流。征帆才及岸，蛮狄一时收。
月明阶悄悄，影只腰身小。谁是鶱翔人，愿为比翼鸟。
倏忽经狼尾，回旋过虎头。相看逢白狗，犹自见黄牛。
桑叶下墟落，鹍鸡鸣渚田。物情每衰极，吾道方渊然。
百舌春来哑，愁人共待晴。不关秋水事，饮恨亦无声。
敬谨曾参氏，临深履薄如。平生传圣训，要具孝经书。
空阔湖水广，青荧天色同。舣舟一长啸，四面来清风。
四角朱弦直，双桥小霓欹。寒星夜稀密，冷浸一枰棋。
恍惚疑如在，缠绵爱未休。明知已仙去，犹欲出神求。
义从亲处断，贫向富边休。腰缠十万贯，骑鹤上扬州。
十年磨一剑，霜刃未曾试。今日把似君，谁为不平事。
杜守王明府，吾知夫不凡。解持余酒胾，一饫逐臣馋。
人皆爱桃李，我爱种青松。桃李易凋谢，青松却耐寒。
纵横桃李枝，淡荡春风吹。美人歌白苎，万恨在蛾眉。
疏髯捻欲无，短鬓搔已秃。定知得句来，暗喜见眉目。
百丈筑城身，千步掘城壕。咸阳三月火，始悔此徒劳。
陶潜避俗翁，庞公竟独往。明明君臣契，牢落吾安放。
无心亦无法，非法亦非心。大勋不竖赏，柴扉草自深。
芝兰种不荣，荆棘剪不去。二者无奈何，徘徊岁将暮。
深深亲下拜，三代礼全该。此意如不然，玉帛云乎哉。
十方诸国土，无刹不现身。举头天外看，谁是个中人。
朝朝摘白发，新生亦非黑。纵使白不生，秃翁还讳得。
且唱还乡曲，初非衣锦衣。不须华表望，丁令此时归。
野色知何处，松边竹外塘。雨馀红菡净，风起白苹香。
我欲长生梦，无心解伤别。千里万里心，只似眼前月。
即今非见面，昔日不闻名。一句添三句，篇章凑不成。
妾命薄如叶，流离万里行。燕尘燕塞外，愁坐听衣声。
愁肠结欲断，边衣犹未成。寒窗剪刀落，疑是剑鑗声。
明月照寒宵，湖水白如昼。纵览泊中流，清光应可就。
春来贪起早，春思还缭绕。一语破春愁，黄鹂韵清浇。
鸡乃为母设，蔬惟与客同。贤哉茅季伟，误矣郭林宗。
钟鼎山林事，都庐一梦中。观音门里去，叶叶响悲风。
玉树参差出，天花顷刻开。先生倚栏处，指点是瑶台。
一水绕孤岛，闲门掩春草。曾无长者辙，枉此问衰老。
有人明七净，蠠没缔良因。叹惜流风替，谁为无垢人。
讼吉观西伯，师中验太公。得人师不战，反已讼无终。
隔墙听幽唘，入坐春隔隔。午梦恬不成，始知身在笼。
永日静无聊，空庭散郁陶。憩禽猜落果，乳雀趁飞毛。
我试问阳和，洞间谁是主。尽日立东风，百花无一语。
丽句冥搜得，灰心大道尊。从人言澹薄，古僻是玄门。
去去实不去，来来实不来。去来如梦幻，虚空绝点埃。
持经不自夸，白玉本无瑕。若还更道会，碓觜却生花。
秋风动窗户，兼闻书传香。种花兼种德，当有折桂郎。
筑室在涧阿，种木清成阴。中有圣人书，可以乐吾心。
人无害虎心，虎无作人意。彼此不关防，何妨打觉睡。
不雨已三月，草木无光辉。篱边旧菊丛，生意良亦微。
危事经非一，浮荣得是空。白头官舍里，今日又春风。
山礬纷似玉，黄薜碎如金。二美传春晚，同心契尔音。
只应天上路，不为下方开。道既学不得，仙人何处来。
才退愁无友，时艰悔有家。乡心惭杜宇，世事付杨花。
溪浅复通桥，过者犹恨懒。赖有沙上鸥，常为独游伴。
野鹿正周张，猿投两臂长。由基方逞巧，何似总相忘。
妾甘为隐服，君喜冒先锋。但祝玉关入，宁无石窌封。
未出为远志，出则为小草。请看耆阇窟，几年黄面老。
上溪不弛帐，下溪不打桨。上下各有趣，相遇风波上。
儒蕴披幽笈，仙图启秘关。嵩云为雨罢，来伴相君閒。
天晴日头出，雨下地上湿。尽情都说了，只恐信不及。
负羽到边州，鸣笳度陇头。云黄知塞近，草白见边秋。
旧好疏毛颖，新知得麴生。幽居无一事，枕臂听松声。
雪尽牙签暖，芸生竹简香。夜分犹乐此，定喜日舒长。
九月授衣天，芝峰无可授。破衲拥寒云，对客慵开口。
名荔绝甘冷，与莆争长雄。不逢蔡公谱，埋没瘴烟中。
神居阴阳护，寻国捍洪波。莫虑蛟龙怒，年来畏叱呵。
独舞依磐石，群飞动轻浪。奋迅碧沙前，长怀白云上。
列岫宗奇观，藤萝结翠门。隔岩龙唤雨，云走半窗昏。
疏散永无事，不眠常夜分。月中松露滴，风引鹤同闻。
沅湘流不尽，屈宋怨何深。日暮秋烟起，萧萧枫树林。
退能合天道，隐亦是人豪。借间祠前水，如今岁个高。
虚亭面疏篁，窈窕众景聚。更与坐中人，行寻望来处。
架亭元用木，一夕化为竹。醉眼碧成朱，若个是苍玉。
悲哉生我句，柰此念亲何。墓侧有枯树，诗中无蓼莪。
寒衣草木皮，饥饭葵藿根。不为孟夫子，岂识市井门。
披襟渺无际，一笑碧云头。千里当眉睫，何须更上楼。
伊昔弦歌治，能声著海隅。升堂想遗迹，励志欲齐驱。
绿叶迎春绿，寒枝历岁寒。愿持柏叶寿，长奉万年欢。
精蓝夹江干，钟鼓时相应。两山遮不断，楼阁若争胜。
珠帘半床月，青竹满林风。何事今宵景，无人解与同。
地僻无人到，松风鹤梦清。一灯禅榻畔，自向暗中明。
老子斋中宿，同来无一人。若非明月客，谁伴白云身。
广施布无边，终不了心源。於性无利益，福尽果还偏。
我身何自有，毫发自亲来。身且非吾物，何论身外财。
君念世上川，嗟予老瘴天。那堪十日内，又长白头年。
锦江何日别，漆水今朝见。清露染颜色，秋鹅一分浅。
汝父诚有罪，汝母孝且慈。独不为母计，仓皇去何之。
掣开金殿锁，撞碎玉楼钟。贪程未归客，徒自觅行踪。
功臣三十二，剑佩蔼云台。第一人知否，曾闻孝母来。
旧友无由见，孤坟草欲长。月斜邻笛尽，车马出山阳。
景淡花初落，寒生海上潮。门前归北路，微雨柳垂条。
物理窥开后，人情照破时。正如携宝剑，切玉过如泥。
山下三日晴，山上三日雨。不见祝融峰，还泝潇湘去。
千秋传异彩，百尺护雕阑。欲识金龙瑞，丹霄试仰看。
去年今社日，抚事倍酸辛。罢神为儿泣，乡怜定可人。
信知先世业，沦苦於尘劫。今日受持经，我相渐休歇。
深院锁蛾眉，黄花一两枝。晚来天气好，浑似早春时。
童稚苦相问，归来何太迟。共谁争岁月，赢得鬓边丝。
高楼出林杪，中有千载书。昔人不可见，倚槛意何如。
露垂兰叶光，风翻藕花影。滩前白莺睡，夜半莫摇稻。
巴江江水色，一带浓蓝碧。仙女瑟瑟衣，风梭晚来织。
趣向菩提道，可道非常道。无名天地先，十方源浩浩。
裕陵临御始，像祭武襄公。郜六何为者，图形一禁中。
归人乘野艇，带月过江村。正落寒潮水，相随夜到门。
向来春帖子，残膏羒蛛丝。无复秦郎思，聊吟党进诗。
般若多罗法，非广亦非狭。翠竹与黄华，长松并短柏。
今岁今宵尽，明年明日来。寒随一夜去，春逐五更回。
苍髯万松宫，窈窕一径开。请回俗士驾，切莫呵殿来。
仰望秋天色，月华露湿衣。传更方兴罢，萤绕御阶飞。
贞条障曲砌，翠叶贯寒霜。拂牖分龙影，临池待凤翔。
近在口皮边，远过河沙国。世间多少人，不得油糍喫。
向夕问舟子，前程复几多。湾头正堪泊，淮里足风波。
无奈巴南柳，千条傍吹台。更将黄映白，拟作杏花媒。
仙宫已降敕，雅有新迁除。乞为此阁使，云物屡卷舒。
扬帆过彭泽，舟人讶叹息。不见种柳人，霜风空寂历。
独帆如飞鸿，清江转山急。回首白云多，山寒夜中泣。
路尽山尤胜，溪深水愈豪。寺楼今不见，依旧五峰高。
管马心何在，排车意自闲。问时将年板，柱颊对西山。
宁与崖下人，烟雨耕牵确。读书亦何为，谨勿累吾角。
井梧纷堕砌，寒雁远横空。雨久莓苔紫，霜浓薜荔红。
雨网蛛丝断，风枝鸟梦摇。诗家零落景，采拾合如樵。
轻车何草草，独唱后庭花。玉座谁为主，徒悲张丽华。
百丈崖悬立，一泓流绿漪。品题无好语，摹写冷泉诗。
垂杨枭东负，桐花醉鸣鸠。地僻无行人，方塘水交流。
来往违寒暑，飞鸣在稻粱。未知溟海大，不肯过衡阳。
接纳少机关，勘验无眼目。时时膈气筑，只要煨芦菔。
霏霏玉麈谈，鄙吝堪澡雪。每见辄有闻，敢惮频磬折。
亲丧徒步负，万里历岷峨。何事今人说，惟知襦裦歌。
令月初登黍，嘉辰旧沐兰。宸心思解愠，时取舜琴弹。
庾岭问南能，踏碓到三更。谁知憨俗汉，绍祖列传灯。
封胡羯末谢，龟驹玉鸿洪。千载望四谢，四洪天壤同。
白首独一身，青山为四邻。虽行故乡陌，不见故乡人。
卦下观一彖，卦中求六爻。今人仅知此，着眼未为高。
满林饱风霜，千奴列亭睛。未许吴姬手，藉此长声价。
朝从日挂钲，暮至月吐璧。坐得少文图，不资康乐屐。
崇裕有幸会，得遇明流行。司士向京去，旷野哭声哀。
人言会合难，会合端有数。公不绝槠洲，我政长沙住。
野驿人稀到，空庭草自生。霜清殊未觉，雨细更含晴。
梦长随永漏，吟苦杂疏锺。动盖荷风劲，沾裳菊露浓。
万里一朱幡，崎岖度岭关。路盘云雨际，人在斗牛间。
清澜深几许，夏潦冬即空。定非蛟龙宅，徒为螺蚌宫。
官满无南物，飘然匹马还。惟应诗卷里，偷画桂州山。
荒山秋日午，独上意悠悠。如何望乡处，西北是融州。
荆台兰渚客，寥落共含情。空馆相思夜，孤灯照雨声。
作画与作诗，妙处元同科。苟无自得处，当复奈渠何。
结庐傍林泉，偶与初心期。佳处时自领，未应鱼鸟知。
赉弼昔营野，代工天眷深。此时萧散乐，却似住岩阴。
身披御赐衣，名在江湖上。对面忽相呈，全全不似像。
团团离海峤，渐渐出云衢。此夜一轮满，清光何处无。
背于身不见，亦不见庭人。物我俱无与，方知止处真。
瞥见谁家燕，才惊社日临。洛花移种否，唤起故园心。
少伯曾居此，螺纹吐彩比。一奁秋镜好，犹可照西施。
云母春冰薄，氍毹晓气暾。尚垂宵旰意，加惠及元元。
求仁亦多途，取近惟一路。内恕以及人，知君用心处。
翠竹是真如，目前须荐取。恁麽做禅和，被人鞔似鼓。
枫老颜方少，山晴气及昏。旧贫今更甚，已冷幸犹暄。
玉切菖蒲细，金包黍角香。年年庆佳节，燕衎侍君王。
萧洒低低屋，虚明小小窗。客间那得许，窗外更寒江。
东风卷晴雪，山意颇空寂。扫花归作饭，豫当调鼎实。
柔条缀繁英，拥架若深洞。是处欲清香，凭风为持送。
一冤旱三年，此理乃无欺。乖和自相召，天意容何私。
飞盖共徘徊，西园高宴开。秋云惜明月，留待庾公来。
孝谦已称帝，宾佐尽封侯。不道投荒客，交州白了头。
白酒方浮玉，白莲仍可人。赠君飞大白，聊作冷官春。
白日无谈人，谈人则害生。昏夜无说鬼，说鬼则怪至。
茂林斑若锦，秀巘矗如屏。底处供登览，阑干在杳冥。
倦听花卿曲，狂歌侠士行。年华与心事，醉裹自分明。
万窍号地籁，冲风散天池。喧貀瞬息间，还挂斗与箕。
王翰愿卜邻，嵇康不得死。落月满屋梁，悲风为我起。
烦君索我诗，我诗老不支。因君为作气，竟亦不能奇。
不怨穷并佚，能安小与卑。何须立奇节，展季即吾师。
房州亦是家，守岁落灯花。乡信长凭雁，僧餐自施鸦。
桃李已成尘，葵榴各斗新。红颜年少子，白发背时人。
湿屈青条折，寒飘黄叶多。不知秋雨意，更遣欲如何。
东西是长江，南北是官道。牛羊不恋山，只恋山中草。
下车父母国，自重岂其轻。谓我诈为善，何忧被此名。
远客厌征路，流年逢素秋。不知今夜月，还照几人愁？
佳城今已开，虽开不葬埋。漆灯犹未灭，留待沈彬来。
尊酒贪迎月，人生醉后嘉。夜来窗不掩，吹落一瓶花。
益州桑柘雨，莘野稻梁秋。功业髯秋兔，行藏汗万牛。
仁人之安宅，在心本全德。要常处於中，不可违终食。
但见空林摘，谁知园户馋。诏书免包贡，野老可分甘。
平生偏好酒，劳尔劝吾餐。但得杯中满，时光度不难。
萧洒桐庐郡，千家起画楼。相呼采莲去，笑上木兰舟。
为忆去年梅，凌寒特地来。门前空腊尽，浑未有花开。
五祖个老翁，从来多指注。不是不知归，忘却来时路。
朝喜花艳春，暮悲花委尘。不悲花落早，悲妾似花身。
千舆翠羽盖，万鍂绿沈枪。定有葛陂种，不知何处藏。
耘耔竞所务，乔林午风清。嘉谷雨来长，复兹畦水平。
指点谁家子，将呈泼笊篱。物轻情意重，不使老爷知。
朝从前山看，莫与后岭对。晓雾或纷绿，晚烟增紫翠。
枫岸月斜明，猿啼旅梦惊。愁多肠易断，不待第三声。
柱下虽为史，台中未是官。何时闻必也，早晚见任端。
灵溪非人迹，仙意素所秉。鳞岭森翠微，澄潭照秋景。
孤云将野鹤，岂向人间住。莫买沃洲山，时人已知处。
铁石枝梢劲，冰霜节目圆。净摇风苒苒，闲映月娟娟。
欢爱今何在，悲啼亦是空。同为一夜梦，共过十年中。
补陀风月在，处处得真居。一六同妙湛，三千皆宴如。
荧荧枯蚌中，急雪洒不灭。西风明日晴，双花为侬结。
一寸葆萌茁，琅玕千尺姿。园翁不知翁，采掘竞刀锥。
欲爱生诸秽，俱盛一草囊。应从持犯入，当发紫金光。
官是劝农官，种桑亦其所。安得陌上人，隔叶攀条语。
苦雾藏春色，愁霖病物华。幽奇无可奈，强釂一杯霞。
细书妨老读，长簟惬昏眼。取簟且一息，抛书还少年。
贱宜人弗齿，贫遣日劳心。不著新诗句，春愁那可禁。
诸佛不说说，祖师不闻闻。留下一转语，千古镇乾坤。
仁莫如父子，义莫如君臣。二者尚有失，自馀恶足论。
慈悲与喜舍，历劫自然深。法要无抱束，缘归一寸心。
渚宫形胜地，从古冠荆湖。依刘开幕府，吊屈俯沧浪。
日永三得正，风薰万宇凉。要知垂艾意，期与庶发康。
小松初数尺，未有直生枝。闲即傍边立，看多长却迟。
雪子落纷纷，乌盆变白盆。忽然日头出，依旧是乌盆。
墨鱼黑覆形，火萤明照身。拙於用显晦，踪迹徒自陈。
逆境春容少，穷时节义难。此花小异处，却要十分寒。
杨岐三脚驴，虎丘睡虎子。毛色既一同，蹄爪亦相似。
两眼明如月，江湖度十春。问谁当鼎贵，笑说未逢人。
欲见心无已，久违情奈何。云烟虽咫尺，不得屡相过。
周郎佳少年，定堪在一战。勉哉志士心，分阴疾如电。
四海皇风被，千年德水清。戎衣更不著，今日告功成。
商家宰相羹，周代笾人供。自古实为先，唐后花始重。
零乱委空风，悠扬点芳草。却为身最轻，华堂等闲到。
绮段堆青壁，点缀秋颜色。几使晓来风，纵横裁不得。
喷日舒红景，通蹊茂绿阴。终期王母摘，不羡武陵深。
新挑锦字书，倒指岁月远。愁眉要深黛，灯花已堪剪。
子盍观於泉，遇险维其止。流行非所知，一寒清到底。
闻说融峰下，灵香似反魂。春来正堪采，试为劚云根。
良苗未成实，绿色相交加。南风嘘拂之，奔走如惊蛇。
朝日满园霜，牛冲篱落坏。扫掠黄叶中，时时一窠薤。
佛手撑慈航，尚欲济我人。寄语作舟者，江涛渺无津。
迂辔不难为，长愁与我违。忍贫胜忍辱，免被好人嗤。
舜舞来遐俗，尧仁浃九区。五兵消以德，何用赤灵符。
满城怜傲吏，终日赋新诗。请报淮阴客，春帆浪作期。
敝庐无良辰，荒田多荒岁。贫贱重离别，君乎休富贵。
膨脝枵怒腹，日夕沸溪干。群响何容罢，时无牡鞠官。
白露团玉阶，秋风动罗幕。御幸各有宜，非为君恩薄。
道人不出山，偃卧一茅屋。独有南山云，时到檐前宿。
此君仍佩紫，直节自来孤。欲倩文夫子，招邀入画图。
新笋箨半含，节下粉犹绿。指日南风来，吹作阶庭玉。
小姬暖足卧，或能起心兵。千金买脚婆，夜夜睡天明。
南村花已繁，北坞殊未动。更赊一月期，待我醉春瓮。
绝弦与断丝，犹有却续时。唯有衷肠断，应无续得期。
蜮今沙射影，鳄人尾勾人。不是妾饶舌，愿言君爱身。
雨湿松阴凉，风落松花细。独鹤爱清幽，飞来不飞去。
万里人南去，三春雁北飞。不知何岁月，得与尔同归。
素艳羞妆额，红膏妒雪肤。宁临白刃死，不受赤眉污。
恕汉唾师德，酒徒拳伯伦。吾评此二士，颜子后无人。
春意藏山川，如童蒙未发。一朝兴勃然，触处争英杰。
如何降塞下，不复恋羌中。既是能将母，还应知向风。
日觉儒风薄，谁将霸道羞。乱臣无所惧，何用读春秋。
北阙投封事，南山返故庐。李衡千树橘，张琰一园蔬。
殿古涵烟冷，楼空得月多。钟声巡远岫，塔影卧清波。
御戎虚上策，治疾阙全功。安得如神禹，常行无事中？
入径深於坞，沧波近马蹄。每寻莲社友，咫尺走东西。
一种灵苗异，天然体性虚。叶如斜界纸，心似倒抽书。
石齿嚼寒声，粼粼萦曲处。有时浮落英，又过城根去。
日日波波走，夜夜不曾停。走到岁穷夜，依旧定盘星。
俗习有南北，交情无故新。得子班荆地，朴鲁俱淮人。
上古闻巢父，衰周有楚狂。由来豪杰士，不必待文王。
因我得礼你，穷源亲到底。礼拜了烧香，自倒还自起。
林花飞片片，香归衔泥燕。闭合和春风，还寻蔚宗传。
莫问古宫名，古宫空有城。惟应东去水，不改旧时声。
戚戚复戚戚，秋堂百年色。而我独茫茫，荒郊遇寒食。
复关无雅操，涉洧有遗音。未可绳三尺，槟榔当委禽。
状有类蛛蝥，见物常勇投。奋身如虎猛，所得亦蝇头。
稽首两足尊，瞻仰不暂舍。眉间白毫光，照耀大千界。
倚窗春睡觉，折玉满手香。篸云疑未稳，指点问檀郎。
故乡行云是，虚室坐间同。日落西山暮，方知天下空。
石马开陵道，阴虬结庙阿。飞云似不去，疑误大风歌。
孤屿红蓼深，清波照寒影。时有双鹭鸶，飞来作佳景。
昨夜三更後，姮娥堕玉簪。冯夷不敢受，捧出碧波心。
浮生知几日，无状逐空名。不如多酿酒，时向竹林倾。
重重金殿里，锁向帝王家。纵得游灵沼，何如睡暖沙。
形睡神非睡，心閒身亦閒。是非都不管，高卧华州山。
豪杰争鹅炙，神仙食马肝。岂知有薇蕨，布满首阳山。
万壑朝溟海，萦回岁月多。无如此沟水，咫尺奉天波。
残月小楼西，鹃啼思欲迷。妾夫在天南，何不那边啼。
逆旅夜冥冥，寒灯结烬青。一声霜雁过，倦客梦初醒。
巓管今朝应，璿杓昨夜旋。耕桑三万里，一样乐尧天。
积雨带晴雾，闺中事可夸。曙窗留镜月，寒髻集钗花。
群居有深益，相视无余事。此道存诸中，瞭然见眸子。
我来寻幽奇，破屋枕木末。向阳窗不关，川僧补直裰。
道远书筒少，时难旅橐垂。花飞春事过，柳暗晓妆迟。
阴阴山木合，幽处著柴荆。喧中有静意，水车终日鸣。
调御无他念，万行俱无欠。只是老婆心，三乘分顿渐。
水深荷较晚，地僻草偏多。伫立风前听，樵夫隔陇歌。
一语合邻悟，师承岂在身。戏言庐墓客，未是报恩人。
风摆莲衣干，月背鸟巢寒。文鱼翻乱叶，翠羽上危栏。
晨兴风色恶，日晏汲归迟。宁与闺中诀，莫令堂上饥。
诸吕更相王，陈平气何索。千金寿绛侯，刘宗知有托。
临深投纶竿，直钩本非钓。欲钓圣贤心，默坐得其要。
勿谓参也鲁，孔门最少年。能于一唯间，顿悟冠三千。
閒抛南峰云，狂泛西江苇。眠食思故栖，吹灯任山鬼。
涕泪昨辞亲，酸心今别子。舟陆空相望，掺袂即千里。
茶寇征商急，偷生蔽绿林。江湖自有备，盗贼岂初心。
方趁夏日永，不知秋已清。秋清岁即晚，吾道终何成。
身绝一毫荣，胆落几回醉。难忘踏霜茅，忍冻吟冷翠。
午位符炎德，真人感赤精。诞弥佳节近，四海祝长生。
假合於形影，如同梦里身。若言等级类，谁是较量人。
溪声滩外急，草色两中深。客意自南北，山光无古今。
雄风摇碧绿，画角吊黄昏。一带分江记，双峰点海门。
门严九重静，窗幽一室闲。好是修心处，何必在深山。
千岭万山雪，五湖四海冰。清光成一片，物物尽皆明。
墙竹生夏阴，风荷留宿露。解衣一盘礴，此岂不足付。
吾道一而已，惟诚一之至。毋或参以三，亦勿贰以二。
枯树淡秋影，湿云刢夕阴。江天一声雁，世事百年心。
衣进含风葛，觞称垂露浆。更缠长命缕，仍泛引年菖。
佳句千所嗔，谪与水仙隅。樽酒酹逋翁，更道香影下。
骑驴过溪桥，一踏桥梁折。桥边万朵山，拊掌笑不歇。
琅琅金薤篇，慰此暮年癯。诵我徵咎赋，夸君摘句图。
南山末后句，未举先分付。生也何曾生，死也何曾死。
诏岁银袍盛，头场玉鉴明。妃灵如有助，娥老尚多情。
遥闻金在沙，知是虚名号。世人方竞奢，何兹有遗宝。
雁足书良是，鸾胶事已非。如何子卿内，不待藁砧归。
闲吟鲍照赋，更起屈平愁。莫引西风动，红衣不耐秋。
万里路长在，六年身始归。所经多旧馆，大半主人非。
春去无多日，勤来把酒卮。残花聊点缀，犹胜对空枝。
久断过从客，尤妨刈获夫。羲和应烂醉，晨起失金乌。
宝典标灵日，明离正午方。五行当火德，万寿续天长。
钱塘潮头来，成都药市集。叵尀汝州风，吹落毛僧笠。
渭阳曾读未，对酒偶言诗。舅作如此语，儿那能不悲。
善道自然和，万里体中行。慈悲兼惠施，念念我无能。
有子如君少，终缘叛国亡。冢前无后嗣，世勿怨张汤。
直节老欲枯，初篁瘦而劲。祖孙知几传，不改君子性。
窈窕东注壑，舒徐南入江。寄声沧海若，高洁此难双。
自君之出矣，玉鉴生尘垢。莲子种成荷，曷时可成藕。
湘水似伊水，湘人非故人。登临独无语，风柳自摇春。
行者失却眼，南泉破却锅。满堂僧不厌，一个俗人多。
千手一手用，千眼一眼观。用观无差殊，何必许多般。
可怜姬告母，父孰与夫亲。能置此一问，未为愚妇人。
州县才难适，云山道欲穷。揣摩惭黠吏，栖隐谢愚公。
除却牡丹了，海棠当亚元。艳超红白外，香在有无间。
随处示威权，栗棘金刚圈。世人吞得者，万古入灯传。
岩根岚雾深，神龙隐其所。莫恃云霄近，容易兴云雨。
天香分外清，玉色无奈白。谁向瑶池游，依稀太真宅。
江南十兄弟，长被时一共。梦时各自境，独与君同梦。
利名何足事，山中乐未央。郎如学耕耨，奴便学蚕桑。
白云出山去，摇曳或西东。人住白云下，安然心已空。
秋近草虫乳，夜遥霜月寒。扇声酋泛暑，井气忽生秋。
万叶风声利，一山秋气寒。晓霜浮碧瓦，落日度朱栏。
自君之出矣，妾不出闺门。怀君不敢恨，惟有感君恩。
非铸复非熔，泓澄忽此逢。鱼虾不用避，只是照蛟龙。
读书轮何知，问羊马何与。二理仍两心，终无研究处。
萝居空未久，谁能继其踪。寥寥岩畔月，千古属和公。
富贵碧筒醉，褦襶火伞来。何如溪山曲，一笛吹寒梅。
难泯同胞好，每因长舌疏。若能谐妇姒，九世可同居。
谁能铺白簟，永日卧朱桥。树影栏边转，波光版底摇。
函谷非无士，登庸乳臭儿。空令园绮辈，头白不逢时。
三千两钟乳，八百斛胡椒。不悟口中袜，犹贪掌上腰。
市小山城寂，船稀野渡忙。金暄梅蕊日，玉冷草根霜。
独步出衡茅，寒云著地交。烧平多败穴，叶落见危巢。
腊去寒犹在，春来花未开。东风忽然到，放尽一园梅。
漏恩余草木，苛敛察箕头。犹有形骸碍，谁为根本忧。
惊心已云异，尝粪不妨难。庾令何为者，凭君著眼看。
古态日渐薄，新妆心更劳。城中皆一尺，非妾髻鬟高。
何敢爱筋力，无劳戒励重。但当知讳字，闻说是邪中。
欲折红梅朵，看来不忍攀。周回寻四处，恰得一枝繁。
子之於父母，毋以有其身。老子玄虚祖，谆谆此语人。
晨起出门去，江声自悲咽。满目无行人，前山雾如雨。
粉壁图仙鹤，昂藏真气多。鶱飞竟不去，当是恋恩波。
香灯伴残梦，楚国在天涯。月落子规歇，满庭山杏花。
百谷仰膏雨，极枯变极荣。安得此甘泽，聊且振群生。
藕花凉露湿，花缺藕根涩。飞下雌鸳鸯，塘水声溢溢。
雾质云为屋，琼屠玉作裳。花明不是月，夜静偶闻香。
东风吹暖气，消散入晴天。渐变池塘色，欲生杨柳烟。
犹道山中浅，仍移水上居。俗人又剥啄，掉入白芙蕖。
美事般般四，良辰盏盏双。霜风冰砚水，山月影轩窗。
天际月轮圆，澄澄湛觉源。无风休觅浪，说甚老婆禅。
空怀谁与论，梦境偶相值。莫将漱流齿，欲挂功名事。
劣女还闺阖，痴爷看日头。几生亲骨肉，不共戴天雠。
疑驾洞庭帆，累累看绕山。花时芳气洁，伯仲素馨间。
诈者固疑人，天下尽行诈。不信天下人，其间无真话。
菊莳陶篱本，兰滋楚畹芳。荷锄春雨后，怀古意何长。
般若大神珠，分形万亿躯。尘尘彰妙体，刹刹尽毗庐。
恨鹃啼桑颠，丑妇泪如洗。手中捻银丝，阶头博红米。
榔声击空碧，帆影浮沧浪。倚櫂蓼花洲，一犬吠斜阳。
丈夫四方志，丧乱饱经过。清心听鸣镝，衰老强高歌。
月晕已知风，灯花先作喜。明日挂帆归，春湖能几里。
我无岩壑姿，空有山林想。看君落笔时，形滞心已往。
高岗立万松，晨夕鸣天风。法法如是说，应不负山翁。
游子如蜂蝶，纷纷讵识春。先生静中观，物物寓吾仁。
翠带悬珰重，凌波步步轻。春深不成怨，锦瑟夜无声。
众生瞻窣堵，回向大觉身。内顾六尺躯，一雨无诸尘。
祖师不会禅，夫子不识字。棒打石人头，嚗嚗论实事。
虽过老人宅，不解老人心。何事斜阳里，栽松欲待阴。
清景持芳菊，凉天倚茂松。名山何必去，此地有群峰。
有物先天地，无形本寂寥。能为万象主，不逐四时凋。
夜久风浪息，骊龙弄颔珠。水怪不敢动，明月满江湖。
诸法元非相，示法明心量。於一微尘中，森罗及万象。
苦心有深思，劲质无软语。贤科废因公，此事亘千古。
横石架广门，天风自来去。夜半闻洞箫，知是神游处。
京兆归何处，章台空暮尘。可怜鸾镜下，哭杀画眉人。
肩舁仍挈榼，莫怪就君来。秋雨经三宿，无人劝一杯。
旭日映帘生，流晖槿艳明。红颜易零落，何异此花荣。
腰枕政亭北，横斜古渡头。风吹双泪落，恨逐水东流。
寒江流不极，叠浪日泇泇。讵是悲鸣苦，端由清夜闻。
国名常自在，王子摩拿罗。化鹤成菩萨，动止涌禅河。
平晓开朱户，轻寒御练衣。宫童移钿扇，庆寿早期归。
辂死向千年，占书世失传。安知无肘后，留在远孙边。
我托南车去，君挐北辔还。相看一梦裹，好入画图间。
短褐一枝筇，穿花云几重。日边花鸟使，定不到山中。
欢归夜何其，月照临门别。後夜待欢来，开门但明月。
筑城声酸嘶，汉月傍城低。白骨若不掩，高与长城齐。
一间犹未达，惜哉千种仙。我欲挟之进，俾见天中天。
幼女才六岁，未知巧与拙。向夜在堂前，学人拜新月。
望帝城中住，春宵血沁花。何乡真万里，还忆梦中家。
蚕饱办丝课，蜂忙供蜜工。役役为人劳，衣食还自空。
羽书传栈道，风火隔乡关。病眼那堪泣，伤心不到间。
览德来何代，慵归丹穴藏。甘心化为石，万岁瑞吾皇。
秋月扬明辉，芙蓉开朵朵。卷起水晶帘，明月清风我。
獃本非嘉德，如何乐此名。能於獃外看，方见业之精。
室内交珍宝，方悔初颠倒。白日上云霄，帝里风光好。
欲识春囘处，君王献寿时。矞云扶宝座，和气入瑶卮。
今夕知何夕，都如未病时。重阳莫草草，剩作几篇诗。
不受百钱馈，从兹号钱清。至今千载后，犹得仰佳名。
独坐看花枝，无言又咏垂。疾婢不知意，问我心恨谁。
汀月生眉黛，溪梅试额妆。幽闺元不出，莫道嫁彭郎。
应龙昔此去，雨雨助腾伸。旧穴潜鲛蜃，风波横要津。
征途无旅馆，当昼喜逢君。羸病仍留客，朝朝扫白云。
香火万家市，烟花二月时。居人空巷出，去寒海神祠。
玉帛交邻后，清阴满塞榆。苞桑存至戒，犹佩辟兵符。
太阳一入地，照月还生光。老学傥能勉，缮性岂不臧。
兰兰是小草，不怕郎君骂。愿得随君行，暂到嵩山下。
帝历千年统，神州百代居。但看今日事，莫信古人书。
履若蹈虎尾，五刚亨厥躬。乾三独柔变，是以哸人凶。
柘弹黄金子，谁将满树装。珍禽来往惯，风落不惊忙。
步兵旧游地，野人今结庐。千载同一调，志隐一志鱼。
尝闻越邑民，祷雨碧岩畔。神龙如有期，为霖通旱暵。
震动对艮止，革故继鼎新。饮啐随时义，天机信屈伸。
采鱼秋江上，鸥鸟来相随。荡桨忽惊起，云天碧四垂。
轮如明月尽，罗似薄云穿。无由重掩笑，分在秋风前。
索寞东郊远，仙禽尽此藏。梦回明月夜，林杪响圆吭。
生我者为母，无缘贵贱分。不思骂婢语，何可使亲闻。
奉先思孝也，不祀岂其情。以至使毫众，而甘为葛耕。
净观今何在，唯余柏色新。栖栖抱翁者，不是鍊丹人。
吾兄喜酒人，今汝亦能饮。一杯归诵此，万事邯郸枕。
庾午仍重午，离明正继明。炎图千万岁，从此愈光亨。
已属畦丁了，都将菜甲耘。数时稽食籍，醢芥又羹芹。
木末芙蓉花，山中发红萼。涧户寂无人，纷纷开且落。
颇怪韩夫子，犹疑谢自然。至今成福地，自古有神仙。
老柏参深水，封题远寄将。发奁知长者，闭合自调香。
桂隐芙蓉盛，柴门日日开。若无诗与酒，不请看花来。
秋郊日半隐，野树烟初映。风水正萧条，那甚动离咏。
萧散弓惊雁，分飞剑化龙。悠悠天地内，不死会相逢。
杂树略就列，清晨时涉园。逢幽付鼻咏，怀新劳目存。
台山初罢雾，岐海正分流。渔浦飏来笛，鸿逵翼去舟。
朔风扣群木，严霜凋百草。借问月中人，安得长不老。
怪来御史府，坐榻不如初。曾是父坐处，而为子敢居。
初日明燕馆，新溜满梁池。归云半入岭，残滴尚悬枝。
策驴风雪中，东君献诗料。花惊非故吾，聊复索花笑。
童子偷无怪，先生老尚馋。采时留绝顶，猿鸟要分甘。
我怪东风黠，暗知春欲归。尽将杨柳絮，剪作雪花飞。
山水七百里，上有青枫林。啼猿不自愁，愁落行人心。
云引踏青客，寻山西出城。始知图画上，今日有人行。
塞上秋始肃，野草叶叶黄。侬家有菊花，灼灼不忧霜。
雪消重作雨，冰释又成泥。已败筇枝兴，高眠听午鸡。
酒旗菰叶外，楼影浪花中。醉帆张数幅，唯待鲤鱼风。
幽幽庭下草，悟悦有禅味。君看红紫场，纷纭乱人意。
飞廉日扫除，预知尊者过。不令有尘垢，污此石盘陀。
寒风偃枯草，掉尾来山巅。出柙势可畏，老须宁易编。
读罢怀沙赋，重哦卷耳篇。殷勤劝明主，属意在求贤。
老去犹趋府，往来添客愁。丹枫渔舍晚，花麦野田秋。
谁识归奇意，专为御患谋。将寒储纩絮，未暮贮膏油。
极浦苹花白，空壕兰萼红。伤心城上燕，飞入馆娃宫。
松暗水涓涓，夜凉人未眠。西峰月犹在，遥忆草堂前。
莘野特浪耕，璜溪岂真钓。珍重富春翁，此境最高妙。
怪得北风急，前庭如月辉。天人宁许巧，剪水作花飞。
受惠当思报，将他一饼回。出家缘法到，当下得心灰。
魏井开冰洁，齐宫献服新。宫门无暑气，犹许艾为人。
客中春又半，旧隐欲归难。唯恐伤怀抱，花开不欲看。
北斗藏身句，商量几万般。贪观天上月，谁觉骨毛寒。
世路山河险，君门烟雾深。年年上高处，未省不伤心。
迢递川观明，氤氛夏条绿。於焉冲抱盈，缅然散烦溽。
寒凉彻骨时，通身难去处。其间有眼在，新丰一曲子。
君住孤山下，烟深夜径长。辕门渡绿水，游苑绕垂杨。
终南阴岭秀，积雪浮云端。林表明霁色，城中增暮寒。
何处春来早，光风入九门。未翻池荇翠，先著壁椒温。
剪玉菰筒翠，盘金彩缕长。宫中多燕喜，天下正明昌。
但存心里正，无愁眼下迟。若人轻着力，便是转身时。
徙穴中庭蚁，争巢後圃鸠。物情犹虑患，人事得忘忧？
交情易翻覆，世态多炎凉。倦游将何之，可乐唯醉乡。
独诏胡衣出，天花落殿堂。他人不敢妒，垂泪向君王。
城里锹犹热，山中寒已浓。紫檀时小炷，危坐听晨钟。
子半至午半，南方旋北方。往来分逆顺，治乱判阴阳。
曙月当窗满，征人出塞遥。画楼终日闭，清管为谁调。
非止不得养，如忧父母何。忍能不我念，使我独贤劳。
丛丛水边芦，雁雁滩头泊。我不解丹青，小诗亦可貌。
相从文字盟，不与如此酒。他日有移文，毋令猿鹤受。
主第辞高饮，石家赴宵会。金谷走车来，玉人骑马待。
叠石峰之颠，下瞰杨梅涧。平地数亩余，水石光灿烂。
塘影抱林光，樵风接溪浪。最爱笋蕨时，恰是河豚上。
事以义为本，尤须礼作舆。有时当致曲，切勿背吾初。
回邪生正信，臭草出栴檀。逢难须怪固，安居志好攀。
溥博参洪造，希夷法自然。鸿名称盛礼，玉册趁新年。
大士错解注，志公错注解。臭肉积屠门，堪笑无人买。
彩贴隃麋湿，屠苏琥珀浓。夕阳犹猎日，午夜已春风。
空手把锄头，步行骑水牛。人从桥上过，桥流水不流。
满地梨花白，风吹碎月明。大家寒食夜，独贮望乡情。
朝向廛中游，暮打市里过。滞货卖不行，赖是肚皮大。
尉佗故秦吏，堪执酂侯鞭。箕踞问使者，吾方帝孰贤。
野塘落芙蕖，下有潜鳞躶。渔多罟日深，陏陏方自乐。
至交类萍梗，离合宁前知。相思梅花发，岂待中郎吹。
九陌祥烟合，千春瑞月明。宫花将苑柳，先发凤凰城。
恩酬期必报，岂是辄轻生。神剑冲霄去，谁为平不平。
越女收龙眼，蛮儿拾象牙。长安千万里，走马送谁家。
天容清永昼，风色秀含薰。五日逢佳节，千龄奉圣君。
既具顶门眼，逐得少林髓。南山梵王宫，规模自唐始。
扰扰终何得，萧萧亦自如。将求解牛道，要解斲轮书。
秽草诛还密，浮萍去又生。辄污如鉴净，有客若为情。
柳絮多头绪，桃花好面皮。夫是之谓谁，东海比丘泥。
浮钵来沧海，幡然厌世尘。补陀崖畔月，长照定中身。
大地绝纤尘，面南看北斗。嫁鸡逐鸡飞，嫁狗逐狗走。
历览众峰顶，下视飞鸟背。一身凌紫霞，迥出尘寰外。
落日千山赤，平林一带青。翁方卖鱼去，孤檝自横汀。
貌高清入骨，帝里旧临坛。出语经相似，行心佛证安。
谷深谁吟诗，吟惹白猿听。万景虚空生，风微涧光定。
平野入青徐，桑柘叶如雨。信美无与适，沉思情延伫。
江旷春潮白，山长晓岫青。他乡临睨极，花柳映边亭。
夫子不识字，达磨不会禅。大唐天子国，依旧化三千。
水非石之鑽，索非木之锯。一日复一日，会有豁时处。
旧国迷江树，他乡近海门。移家南渡久，童稚解方言。
若以色见我，几于貌失人。林公少须发，澄观欠冠巾。
凉月挂层峰，萝林落叶重。掩关深畏虎，风起撼长松。
苍官可长雄，馀子皆季叔。所以吾外家，深栽后雕木。
昨夜有佳梦，驰书报与郎。隔门须是近，有臭必然香。
春半花才发，多应不奈寒。北人初未识，浑作杏花看。
当日献皇后，逃生屋壁间。何如伴庞老，同入鹿门山。
不寐倦长更，披衣出户行。月寒秋竹冷，风切夜窗声。
悠悠洛阳梦，郁郁灞陵树。落日正西归，逢君又东去。
昔把钓竿垂，今拈拂子挥。矶边沤鸟问，师出几时归。
南园万树花，极目春芳丽。林下老成人，相招植松桂。
华州回道士，来到岳阳城。别我游何处，秋空一剑横。
北郭西郊外，联鞍共探春。惟应旧猿鸟，犹记两诗人。
万里长江边，去国同目粲。青山意不尽，皇天照嗟叹。
五王复唐祚，不杀武三思。苋陆察爻义，惜哉张柬之。
文杏裁为梁，香茅结为宇。不知栋里云，去作人间雨。
方明实见身，见身非是身。法身无所得，非相本来人。
稍丛摹敢升，还为露珠滴。暗响出林隈，锵锵小金石。
汝图膏血饱，吾惜体肤伤。景略扪差快，宜师扑不妨。
莫讶萱枝小，能施宫样妆。只缘沾染足，绝似杜兰香。
佛得菩提法，然灯默不答。无法可得耶，妙理还周匝。
不作画梁燕，定非幽谷莺。此心无著物，万事莫留名。
残月迷春晓，桃花怯夜寒。何人示妆洗，先傍玉阑干。
止渴不相似，和羹凉亦同。不思五和里，调济荷元功。
巧出焦桐样，淳含太古音。多因和梦听，只作夜虫吟。
进士能毋举，偏亲可忍了。紫芝亦良苦，负母入京师。
容路如天远，情忘道义深。虚空无向背，何处觅家音。
白雲如高人，择友尚傲世。朱门客三千，一点不可致。
嫁得瞿塘贾，朝朝误妾期。早知潮有信，嫁与弄潮儿。
蒹葭何纷披，湖水还诘曲。谁言江渚间，亦有双鹭宿。
老子烧香罢，蜂儿作队来。徘徊绕襟袖，将谓是花开。
松影乱书檐，鸟声隔山屋。有客抱琴来，为弹芝田曲。
亲劬何以报，子职贵乎勤。梨本非难熟，瓜殊未易耘。
桂冷微停素，峰干不遍岚。何谿背林处，犹覆定僧庵。
一树梅开早，清香袭客衣。夕阳箫鼓散，半是折残枝。
踏碓村舂急，缲车并舍忙。雀桃红缀吻，莺粟碧成囊。
玉座见图叹，累累菜色民。如何崔白辈，只写蔡奴真。
笑看体上衣，断云欲飞走。朝阳忽相逢，针眼已通透。
浚极疑无底，丰棱定有因。沈沈中夜月，照影属何人。
家住东皋去，好采旧山薇。自省游泉石，何曾不夜归。
乞墦何足羡，负米可忘艰。莫为无车马，含羞入剑关。
村饮夜归来，健倒三四五。摩挲青莓苔，莫瞋惊著汝。
大师捐世去，空馀法力在。远寄无碍香，心随到南海。
客子得秋凉，壮怀亦增慨。永念故人远，三湘渺沧海。
黄昏杳无人，孤江但翠竹。惟有白鹭鸶，伴我舟中宿。
韩信造浮桥，李广入布袋。一箭透双关，乾坤无羐碍。
水旱关何事，兵凶孰汝怜。但寻师壁谷，莫误客求田。
时与醉林壑，因之堕农桑。槐烟渐含夜，楼月深苍茫。
嫩竹容归鹊，寒松捧落晖。危红和露落，空翠扑衣飞。
长爱鸭陂头，平波澹不流。相君时独汎，準拟五湖舟。
北客相催发，一日举千帆。遥怜庾开府，岁晚望江南。
迳源分灙水，衮衮出亭下。横湖能许深，日夜见倾泻。
夜久叶露滴，秋虫入户飞。卧多骨髓冷，起覆旧绵衣。
石壁千年立，池泉百尺深。萧萧陵下木，贵恨古犹今。
红紫漫纷纷，爱此耐久绿。密幄有深处，清风起馀馥。
菡萏儿女态，舂锄金石交。晚来微雨过，凉思满蒲梢。
香炉最高顶，中有高人住。日暮下山来，月明上山去。
汉用亡臣策，登坛授銊时。须知数仞土，曾立太平基。
猎蕙微风远，飘弦唳一声。林梢鸣淅沥，松径夜凄清。
陶尽门前土，屋上无片瓦。寸指不沾泥，鳞鳞居大厦。
相逢无间隔，万里一天风。与子元同姓，何劳问祖翁。
世无扁和手，遗恨归砭剂。嗟谁使之然，刻舟宁复记。
初因桥种柳，却用柳名桥。桂隐从兹入，春风莫浪招。
百年不敢料，先后无丑好。绝境与谁同，飘泊南庭老。
秋山敛馀照，飞鸟逐前侣。彩翠时分明，夕岚无处所。
三间参佐廨，昔也处先公。矮屋儿无叹，翁生矮屋中。
啄木觜距长，凤凰羽毛短。苦嫌松桂寒，任逐桑榆暖。
莫叹万重山，君还我未还。武关犹怅望，何况百牢关。
歌舞纯周雅，风流见忧时。可能供痛饮，无畏误雌霓。
不肯一钱分，贤哉父诲言。奈何伯喈女，有愧卓王孙。
天听寂无音，苍苍何处寻。非高亦非还，都只在人心。
碧芦自愁绝，黄芦正枯折。宵征雁影孤，坠此桥下月。
莫想银丝脍，冰盘一醉吞。好为玉带佩，朝谒九重门。
徘徊立泉上，谁敢酌寒清。莫解金凿落，且听玉琮琤。
已载相如赋，还披杜老诗。团团自长叶，佳实欠累累。
不早浮槎去，焉能罔水行。叩舷谁共语，载不尽高情。
钟鸣山川晓，露下星斗湿。老夫梳白头，潘何埙篪集。
为邑赤城下，岂欲寻赤松。我家幸不远，杖履会相从。
匆匆还重九，匆匆又岁华。不妨将白发，剩与插黄花。
孤红低映岸，并艳远连汀。露浥层层展，风披叶叶零。
半空纷下鹤，千尺矫游龙。再歌古人句，晴雪落长松。
引手折纖枝，月边簪玉儿。好与一杯酒，酒香知是谁。
风吹遍树紫，日照满地丹。若为交暂折，擎就掌中看。
古石横青壁，苍蛟松下蟠。日斜山气湿，瘦甲动馀寒。
露湿云罗碧，月澄江练白。但闻竹枝歌，不见骑鲸客。
明月临沧海，闲云恋故山。诗名满天下，终日掩柴关。
昔辨荆州悮，今为越叟迷。黄甘与绿橘，正似珷似圭。
县废不知年，无人问遗址。石堠犹路傍，故物应唯此。
清旦书窗外，深丛茁一枝。人寻花不见，蝶有鼻先知。
生平与人交，未始有甘坏。已亦无负人，人亦无我害。
历历衔冰霜，缀作珠的皪。香色俱浑然，花中之太极。
欲转声犹涩，将飞羽未调。高风不借便，何处得迁乔。
故畦抛汝水，新垄寄锺山。为问扬州月，何时照我还。
呼童扫蚁子，勿上法堂阶。渠出卖厅角，云参妙喜来。
滟澦拓瞿唐，二孤障澜蠡。大哉神禹功，天地相终始。
独遶樱桃树，酒醒喉肺乾。莫除枝上露，从向口中漙。
夏热秋逾甚，寒梅暑亦开。无尘管城子，幻出雪枝来。
相逢亡恙外，第一问书堂。为说当年树，如人出屋长。
安邑南门外，谁家板筑高。奉诚园里地，墙缺见蓬蒿。
皮毛非实相，四大攎奚为。悟即真空法，愚迷自不知。
青皇手一陶，苦要牢笼去。不敢受恩多，桃李休相妒。
惜矣戴良诞，贤哉庾域诚。真能感鹤唳，何至学驴鸣。
索漠齐安郡，从来著放臣。如何风雪里，更送独归人。
雉尾映鞭声，金炉拂太清。班近闻香早，归来学得成。
小山有桂枝，名自骚人傳。我欲辨其族，衰病空慨然。
世有殊尤物，天悭赋咏才。恨渠生较晚，不及见邹枚。
儒冠多误身，识字用心苦。斯文忧患馀，郁郁流年度。
水花分堑弱，山木抱云稠。更宿招提境，还同惠远游。
我婿去重湖，临窗泣血书。殷勤凭燕翼，寄与薄情夫。
只是见忠节，何曾省孝诚。唐宗休叹息，犹未识真卿。
一醉六十日，一裘三十年。年华经几日，日日掉征鞭。
疏钟渡水来，素月依林上。烟火认茅庐，故倚船篷望。
芦深可藏人，下有扁舟泊。正似洞庭风，日莫孤帆落。
偶然眠一觉，推枕起来惊。寂寞犹前日，荣华已隔生。
大儿聪明到，青岁已摧颓。回风吹独树，吾宁舍一哀。
泽气蒸前山，起自肤寸微。竞看千丈瀑，不悟片云飞。
凫鹥踏波舞，树色接横塘。远近蘼芜绿，吴宫总夕阳。
白云每亭亭，其出亦何心。贤侯考之天，无谓由蹄涔。
凉飚起深谷，清影摇空山。醉眠石上人，梦中度百滩。
羽翼汉家了，忘形天地间。个中有真乐，奚必拘商山。
风高莲欲衰，霜重蓼初发。会使此池中，秋芳未尝歇。
新诗远寄将，字字脱尘俗。时节近重阳，何由同把菊。
老景欢悰少，看花偶出嬉。相随惟一肩，锦伞欲何施。
劲节凌冬劲，芳心待岁芳。能令人益寿，非止麝含香。
溪头柳依依，溪畔草离离。草木本何与，行人自愁思。
始屯终未济，世故信多艰。维坎刚中吉，周旋险难间。
过去娑婆树，如是罗瞭罗。师子同坐食，付般若摩诃。
雨过江皋净，风来庭槛清。此君故人好，入夜听秋声。
散发避炎暑，炎暑苦相寻。云何对大宾，不见汗沾襟。
古来抱关人，玩世可无闷。内省既不愆，得仁又何怨。
蒙蒙接白云，皎皎混清月。长歌古人句，山明望松雪。
门前石塔子，八白与九紫。方道既分明，免被巡官使。
器乏雕梁器，材非构厦材。但将千岁叶，常奉万年杯。
虎见修行久，松知夏腊高。寒堂坐风雨，瞑目尚波涛。
奕奕金仙面，排行立晓晴。殷勤夜来雪，少住作珠璎。
九日把寿酒，时节无差池。我生秋已老，菊荒而崩篱。
朝罢金铺掩，人闲宝瑟尘。欲知慈俭德，书史乐青春。
秋雨秋山夜，纵纵自横横。平生无罪过，不合去为僧。
二王与二阮，尊幼自相推。却恐外人笑，儿痴叔亦痴。
秋江清浅时，白露和烟岛。良哉观世音，全身入荒草。
不住东林寺，云泉处处行。近臣那得识，禅客本无名。
斑斑心点紫，叠叠萼承冰。除却横枝韵，群芳尽与能。
箫能妻弄玉，琴可挑文君。吹彻宁哥笛，梅妃未必闻。
我自山中客，何缘有此名。当缘琴不鼓，人不见亏成。
无食又无衣，逐儿安所之。不辞履霜苦，犹谓罪当笞。
经月愁闻雨，新年苦忆君。何时共登眺，整屐待晴云。
经行谁得见，假相天真现。不得志公时，也是深秋扇。
绣谷花争发，黄鸟声清滑。伤嗟今古人，错七更错八。
丘笔郑克段，轲言象爱兄。回天力不足，削地罚犹轻。
松倚苍崖老，兰临碧洞衰。不劳邻舍笛，吹起旧时悲。
穿云来自远，激砌流偏驶。能资庭户幽，更引海禽至。
今日如山堂，携家如逆旅。为谁十日留，南山看烟雨。
西风两鬓忪，凉意吹伶俜。百巧不救贫，误拜织女星。
庭前柏树子，一二三四五。窦八布衫穿，禾山解打鼓。
两驼侍雪立，终日饥不起。一觉沙日黄，肉屏那足拟。
屋春容早早，铜楼晓色分。奉觞天一笑，圣子似周文。
花光红满栏，草色绿无岸。不逢青眼人，长歌白石涧。
斟泉可瀹茗，就泉可洗药。楚人曾未知，但谓缨可濯。
使君得佳句，简存如猗那。着之岩石中，千古不可磨。
落魄正当年，人皆笑我颠。乾坤时运动，沦海渺无边。
欲觅溪头路，春泥不可行。归来小窗下，袖手看新晴。
赤日烁行路，青天绝片云。安得一丸药，立返暍死魂。
梅因何而酸，盐因何而鹹。茶因何而苦，荠因何而甘。
长沙游玩地，多有墨工奇。旧说胡光烈，今夸郑子仪。
薰风酣绿树，午日思黄鹂。的的罗窗梦，西邻可得知。
天上无双日，阎浮一至尊。万年松不老，圣寿等乾坤。
膝下黄金贵，掌中天地宽。风云欣际会，四海夜涛寒。
不假丹青手，居成水墨图。莫嗟玄尚白，靡叹粪难污。
妙体本如如，无劳待卷舒。直饶凭麽去，未免草庵居。
岭口云拖白，江头叶借绯。西风来问罪，老火不须威。
智者人之烛，於我非外铄。清明本在躬，无容自昏濁。
近来好裹束，各自竞尖新。秤无三五两，因何号一斤。
听得先生去，抛书喜欲颠。吾闻渥洼种，堕地不须鞭。
庄周悲杀雁，本为不能鸣。宁识山阴误，能鸣亦就烹。
不见会之久，每思诗酒豪。扁舟由甬上，乘兴可须招。
月暗送湖风，相寻路不通。菱歌唱不辍，知在此塘中。
芙蓉本作树，花叶两相宜。慎勿迷莲子，分明立券辞。
胜概今犹昨，层楼栖燕雀。但闻歌竹枝，不见乘黄鹤。
窗间有萤过，枕上见星流。欲睡不堪热，长歌起饭牛。
对酒诚独难，论诗良不易。人生如草木，臭味要相似。
爱酒如偷蜜，憎醒似见刀。君为麹糵主，酒醴莫辞劳。
强言不思家，对人作意气。惟有布被头，见我思家泪。
上阳宫里女，玉色楚人多。西信无因得，东游奈乐何。
损其不善者，惟善则益之。自然获天佑，可受十朋龟。
原筮而后比，无疑方可升。不食匪井患，有言奚困亨。
去年寒食后，今年寒食前。日日是好日，不是正中偏。
上作千仞翔，下作笤岩栖。箫韶在何处，苍梧云气迷。
切切松上风，齿齿泉下石。零露晓沾衣，童山夜升液。
圆顶环珠幡，久与石俱化。我执黄庭经，跏趺坐其下。
触石才肤寸，垂天忽怒飞。道人不出户，笑汝出还归。
饭已茶三啜，隅中粥一盂。陶然咏皇化，安用东封书。
佳则风月境，远而烟水乡。此花元本分，定不为人香。
日早欲参禅，竟无相识缘。道场今独到，惆怅影堂前。
圣人於燕居，德容申天如。学者之自持，其可惰慢与。
国渐移田氏，人谁悟景公。牛山两行泪，据与寡人同。
涧草短短青，山月朗朗明。此夜目不掩，屋头乌啼声。
平生才不足，立身信有馀。自叹无大故，君子莫相疏。
壮士为儒耻，捐躯志所甘。无名豫青史，幽愤亦何堪。
山阔青连海，溪长绿绕城。规模唐故郡，弦诵鲁诸生。
高才何必贵，下位不妨贤。孟简虽持节，襄阳属浩然。
眼识诸缘相，行持妙法存。明开邪见性，不见有无根。
本是山林物，中间一念差。稻粱今懒种，况乃种桃花。
元会千官集，新春万物同。测圭知日永，占岁时时丰。
江畔送行人，千山生暮氛。谢安团扇上，为画敬亭云。
武夷无上路，毛径不通风。欲共麻姑住，仙城半在空。
三年不归寝，至性切於亲。不信沙陀种，还生如此人。
海浪恬丹徼，边尘靖黑山。从今万里外，不复镇萧关。
曾瞒张茂先，亦诳关尹喜。嗟余双眼白，任汝半空紫。
瓮头白酒熟，池上白莲开。我爱君纯白，聊持荐一杯。
高树俯耸江，老屋隐乱石。水深群鱼集，一网千尺碧。
十载九华边，归期尚渺然。秋风一乘传，更觉负林泉。
好漆清如镜，悬丝似钓钩。撼动虎斑色，打著有浮沤。
霜风号肃杀，霜叶堕萧颾。唯有玲珑岩，崔嵬望转高。
慈悲方便事，触处有工夫。应变随声色，团团盘走珠。
商山四老人，避世还出世。桃源独终隐，坐看日月逝。
其为人也孝，好乱未之闻。曾以是取怨，无人语盖勋。
卿家著忠孝，朕子赖师模。蓬在麻中直，多应不待扶。
乞以臣骸骨，下从樊濯原。生虽阙亲养，没拟报私恩。
冬曦如村酿，奇温止须臾。行行正须此，恋恋忽已无。
儿女需京缬，经时买未归。似嫌无艾虎，不肯换生衣。
亭能招南山，径亦栽黄菊。我乃愿师陶，过公期托宿。
路寝朝元早，条风应律初。八荒跻寿域，一札下宽书。
未到无为岸，空怜不系舟。东山白云意，岁晚尚悠悠。
盛世须材杰，高名动圣明。一麾淮海去，青旆拥千兵。
堂下杂籿鼗，如钟而罄腹。夫子闻於齐，三月不知肉。
支解不生嗔，语默自忻忻。深知无相貌，木石表虚形。
鸳鸯罗荐开，翡翠香帏寂。解带竟羞明，移灯向东壁。
寒溪只数尺，炯炯涵晴空。寄目谁与论，翠芊牵春风。
夏日红相照，天晴坞自开。襄阳多稚子，摘赠故人来。
谁将霜雪节，剪伐结此亭。更须千万个，四面看青青。
全卦定凶吉，逐爻殊否臧。顷刻有变易，纵横无典常。
泉声如有语，山色自忘形。花觉青春半，山净白昼阴。
滟滪亦有堆，黄河岂无柱。借问覆舟人，何如吃茶处。
群公谁让位，五柳独知贫。惆怅青山路，烟霞老此人。
酌泉咽冰玉，肺腑生惨凛。老夫桑苧家，颇欲續水品。
东郊暗长戟，死地脱斯须。庾公兴不浅，居然屈壮图。
昨夜相逢处，朦胧春梦中。们西书不到，莫是茂傍东。
竹色侵晚帙，泉声漱嵌根。试通丹灶路，应到老人村。
劈开三十二，金点琉璃器。灿烂烁光辉，谁解分明契。
秋风吹折碧，削玉如芳根。应傍鹅池发，中怀洒墨痕。
佞舌儿女柔，异教蜩螗喧。岂能听蛙黾，静枕诗书眠。
风吹五花辇，露缀九光舆。夜半红尘起，琴高失鲤鱼。
西风吹木叶，庭户乍凉时。夜有愁人叹，寒行病骨知。
今朝七月一，明朝七月二。一日又一日，几个知惭愧。
下吏语尤硬，投荒身转轻。不然玉局老，肯唤作先生。
新州在何处，有个养亲人。一旦成佛去，那知昔卖薪。
北眺逼山樊，南瞻近津浒。登兹一消忧，信美仍吾土。
延庆堂中梦，人言积善家。翠娥环绕句，今日定如何。
捧檄为亲喜，拖绅岂我荣。若谋妻与子，宁不愧何平。
村步如延寿，川原似福平。无人相共识，独自故乡情。
不识第一画，羲皇运腕初。凭空说仪象，枉著汗牛书。
念远心如烧，不觉中夜起。桃花带露泛，立在月明里。
家音何用寄，邮置有沉浮。旦夕天边去，书来一雁秋。
郑虔骨已朽，孔父天不遗。他年从事贤，手板空倒持。
春前已岁换，岁后始春来。緕燕随宜帖，缯花斗巧开。
赋象各由心，影响无欺诈。元无造化工，群生自造化。
气馀三五喘，花剩两三枝。话别一尊酒，相邀无后期。
寂历少林壁，酸寒饭颗山。相逢如有旧，示我亦无还。
静中见万物，各各有春意。收拾入襟怀，阳和散天地。
达磨非为后，瞿昙未是先。当来无量劫，懒翁得自然。
中夜怀友朋，百年见存没。风吹苍江树，寒月照白骨。
前后坐亭上，饮水皆自持。其间贤太守，谁复畏人知。
当轩弥滉漾，孤月正裴回。谷口猿声发，风传入户来。
鹤来松有客，苔去石无衣。黄金浮世在，白发故人稀。
百年已过半，秋至转饥寒。为问彭州牧，何时救急难。
有酒聊排闷，无书可订顽。君看鸾铩羽，不若早知还。
黄昏初入夜，漏促九天春。各自随缘意，悲欢旧亦新。
嫁与张京兆，新眉扫黛浓。不如伯鸾妇，长伴藁砧舂。
郎与新欢浓，侬与旧欢熟。懊恼对行人，当为歌艳曲。
京路马駸駸，尘劳日向深。蒙泉聊息驾，可以洗君心。
刘侯年少日，骏马拊便面。援弓雁自落，不待白羽贯。
淼淼三江水，悠悠五岭关。雁飞犹不度，人去若为还。
法界全身量，在一毫头上。西天牛吃禾，东土马腹胀。
谁叹月娟娟，霜天闲却手。醉者未能醒，不必重斟酒。
福德绝遮栏，生死不相关。不住心布施，越彼炼凡丹。
先觉欲觉后，三峰列四图。求精由蕴入，言说本来无。
梅蕊触人意，冒寒闻雪花。遥怜水风晚，片片点汀沙。
难保岁寒心，至道只如今。知命愁难入，无私祸不侵。
昨夜楚钟鸣，飞霜下楚城。定知迁客鬓，先向鉴中生。
佛法有些子，言中设网罗。布毛吹起处，依旧不离窠。
顾我虚罍耻，知君余沥多。庭前有春雪，如此薄寒何。
嘲风咏月天，问花寻柳地。随遇可行乐，但欲适吾意。
六国亿万人，谁是报讐者。壮哉博浪沙，一击震天下。
虽可忘忧矣，其如作病何。淋漓满襟袖，更发楚狂歌。
雨过天风静，波光似铸成。不须频鉴照，妍丑自分明。
闻君射策日，落笔字数千。行看玉堂试，阔步踵英躔。
被色空成象，观空色异真。自悲人是假，那复假为人。
渌酒白螺杯，随流去复回。似知人把处，各向面前来。
红紫委尘土，绿窗清昼长。安知两三竹，风已作秋凉。
身为功名役，因思队者贤。只行山后路，羞过钓台前。
证圣南朝寺，三年到百回。不知墙下路，今日几荷开。
近日江西将，常兵已骇闻。不知蜂虿陈，敢抗虎貔军。
官样何如野，谋生拙最宜。君门标野拙，篆刻大精奇。
溪路千里曲，哀猿何处鸣。孤臣泪已尽，虚作断肠声。
茧纸藏昭陵，千载不复见。此本得其骨，殊胜兰亭面。
一声长啸处，霜月凄林扉。与鹤每相问，贵人胡未归。
采菊偏相忆，传香寄便风。今朝竹林下，莫使桂尊空。
紫皇坐瑶台，敕我草洞章。落笔三百首，饮我白玉浆。
惠理呼猿日，葛仙成道时。地胜人难到，去来谁得知。
山海吾乡备，移供不厌餐。恰如行建剑，幽景享多般。
猿臂老不侯，鸢肩腾上速。娄罗千丈长，不博一寸福。
安石善谈笑，挥尘却苻秦。妄起并吞意，终残吴越人。
汉国山河在，秦陵草树深。暮云千里色，无处不伤心。
扁舟横薄莫，渺渺蓼知秋。家山有江湖，何必赋远游。
魏王铜雀妓，日暮管弦清。一见西陵树，悲心舞不成。
竹杖点湘斑，长随掌握间。老来方得力，伴我一生閒。
心休忘物我，道胜一轩静。隐几度朝哺，可嗟人畏影。
如来一念周，无尽意风流。丰干骑老虎，沩山跨水牛。
世乱遭飘荡，飞藿共徘徊。十口隔风雪，反畏消息来。
我欲培修竹，新添笋几根。徘徊看不已，爱惜似儿孙。
翠岭依然在，芳根久已陈。山灵如感旧，亦合厌荆榛。
我至再三惜，恨不长百尺。要夏结清阴，荫我醉眠石。
一片巴江月，移辉到庾梅。孤山春事早，疏影望东回。
箨脱始犹青，粉滋旋变紫。斩伐不须加，森然自堪倚。
香篆孤烟袅，灯龛寸火微。梦和明月冷，心与白云飞。
湘水接洞庭，秋山见遥碧。南阜时一登，搔首意无斁。
南北及东西，千山与万溪。路岐长不断，曲直几人迷。
不寐常欹枕，无言独倚楼。江淹犹匪恨，庾信始为愁。
今日真仙宅，当年处士家。江梅疏影尽，无数海棠花。
飞丝惹绿尘，软叶对孤轮。今朝入园去，物色强看人。
辨地要从苗，枝残叶后凋。春风收契券，锄柄亦抽条。
南越第一寺，偶来心地真。却嫌桥下水，流去入红尘。
高斋长对酒，下客亦沾鱼。不为江南去，还来郡北居。
泽国多芳草，年年长自春。应从屈平后，更苦不归人。
狼秦崇苛政，有女亦蒙冤。欲吊兴亡事，神应耻重论。
春半花全退，诗人尚道迟。惟应读书苦，声调作吾伊。
君臣守以义，父子守以仁。义失为敌国，仁失为路人。
竹萌何处在，石笋眼中青。乞取分幽径，难忘玉笋廷。
夜永醉还醒，雘鸡已有声。衾寒霜令急，木落睡魂清。
端坐阅四时，烂然各有第。新篇敌岛可，邮筒当数寄。
日月疾跳丸，简篇浩烟海。弓旌误诱去，欢息可中悔。
砽立应千载，传因海眼居。蓬莱水清浅，曾不见敧倾。
夜入翠烟啼，画寻芳树飞。春山无限好，犹道不如归。
故园眇何处，归思方悠哉。淮南秋雨夜，高斋闻雁来。
耕地桑柘间，地肥菜常熟。为问葵藿资，何如庙堂肉。
竹吹留歌扇，莲香入舞衣。前溪多曲溆，乘兴莫先归。
日出花药丽，风生芝木香。枕中兼肘後，别有不傅方。
癸水绕东城，刀兵不用忧。须勤疏道力，常使达潮头。
小篱护殷鲜，久厌杂芳眩。风烟桃李蹊，一付檀槐战。
风雪太清白，雇怀似斯人。超然万松表，一洗肝胆新。
选将他年重，作师此日难。伤心闵东道，白首戴南冠。
久为劳生事，不学摄生道。年少已多病，此身岂堪老。
北渚芙蓉开，褰裳拟属媒。但闻竹枝曲，不见莫愁来。
郡中卧病久，池上一来赊。榆柳飘枯叶，风雨倒横查。
八珍风味清，藜肠岂曾识。堪嗤尝脔人，欲与鱼兼得。
十万同聚会，个个学无为。此是选佛场，心空及第归。
黄昏澹烟晴，风健香骨透。炼金呈赤心，山月惜孤瘦。
肉身无羽翼，那有许神通。会得泠然意，人人可御风。
南国风波远，东门冠盖回。多情是明月，相逐过江来。
莫遂终养志，难酬罔极恩。哀哀父母句，肠断不堪闻。
明镜偷神秀，菩提犯卧轮。更将旧衣钵，占断不传人。
天空蜡灭影，风定水无纹。半树挂残日，千岩吞湿云。
顿无英霸气，尚有妇儿仁。闻汉购吾首，持将赠故人。
晨炊躬稼米，夜读世藏书。俯仰无多媿，心知死有余。
菜花随麦长，田水入池平。此景寻常有，何人自在行。
今日出东郊，东郊好春色。青青原上草，莫放征马食。
缯壳烂缃枝，夏果收新绿。玉真望甘鲜，不管邮兵哭。
淡月微云外，街泥小雨馀。人如墟市散，灯似晓星疏。
踟蹰下山妇，共申别离久。为问织缣人，何必长相守。
大路古茅屋，问津欲何从。鸡黍相款留，贤哉植杖翁。
妆束姑随世，风流亦动人。等闲拥髻语，千载尚如新。
春至村居好，枯肠饱可图。笋尖将露角，麦秀欲生须。
经纬出天机，画檐斜挂箅。可惜巧於蚕，无补人间世。
自昔为神树，空闻蜩鵹鸣。社公烦见辍，为尔致羊羹。
乙己大人丘，丛林为冠雠。利牙如剑戟，生杀有来由。
一种幽素姿，凌寒为谁展。似嫌冰雪清，故作黄金浅。
花伴成龙竹，池分跃马溪。田园人不见，疑向洞中栖。
南楼百尺馀，清夜微埃歇。天会诗人情，遗此高高月。
人去洲渚在，春回花草斑。清谈值渊对，发兴如江山。
笑向卿卿道，耽书夜夜多。出来看玉兔，又欲过银河。
为郎缝春衣，春尽郎未归。羞见庭下花，一双胡蝶飞。
三拍羽翎寒，风雨不改度。起舞何人斯，男儿当自寤。
鸥鹭雪衣明，忘机更閒暇。青青芳草间，嫋嫋垂杨下。
举手攀南斗，翻身倚北辰。出头天外看，谁是我般人。
爱此江边好，留连至日斜。眠分黄犊草，坐占白鸥沙。
过者动之差，毋容实诸已。才觉必速改，乃不为吾累。
出门易徇身，静处可固志。寂寞三十年，所忧非禄位。
孤灯照不寐，风雨满西林。多少关心事，书灰到夜深。
水浸菩提坐，风传戒定香。藕根金锁骨，花面玉毫光。
平生空四海，红紫委如尘。梅处生新敬，宁非具限人。
拂拂生残晖，层层如裂绯。天风剪成片，疑作仙人衣。
苍官森古鬣，此君挺刚节。中有调鼎姿，独立傲霜雪。
力学如力耕，勤惰尔自知。便使书种多，会有岁稔时。
讼牒如蜂房，未易谈笑理。却思买扁舟，归钓荆溪水。
绣帐博山炉，银鞍冯子都。黄昏莫攀折，惊起欲栖乌。
性相化严海，爱何渡要津。法门千万偈，奥妙演无伦。
古殿千年屋，高松百尺阴。真人不可问，时有鹤遗音。
挥汗欲成雨，聚蚊真若雷。山翁在何许，赤脚步溪来。
万里云归洞，千山水向东。玉炉香冷处，烟散碧霞中。
彧作操谋主，群为丕上公。暮年翻有愧，膝上与车中。
江草半黄落，江雨催授衣。衣中有断线，客子秋念归。
前付落叶尽，深院桂花残。此夜初冬节，从兹特地寒。
甘贽设白粥，南泉费盐醋。彼此落便宜，至今断来路。
念母嗟陟岂，思亲徒望云。可怜魏孝子，不比狄参军。
双林花已尽，叶色占残芳。若问同游客，高年最断肠。
一老说谈话，诸君未要眠。开窗放山月，把酒奏溪泉。
飞叫入仙城，千门夜未扃。那知清禁里，却有野人听。
乡路音信断，山城日月迟。欲知州近远，阶前摘荔枝。
小鱼吞大鱼，直路太萦纡。古帆休更问，处处得逢渠。
河流便当城，峻岭借为屏。疑在金山寺，凭栏看北泠。
兔边分玉树，龙底耀铜仪。会当同鼓吹，不复问官私。
八月小春天，小花开且殷。晚来经小雨，遂使小车闲。
色相因缘离，须明真智慧。古镜复重磨，照天更照地。
孤舟十万里，委命在危流。五叶芬芳后，神州法已秋。
火德方居夏，端符帝运亨。化工初不宰，继照付重明。
雨合飞危砌，天开卷晓窗。齐平联郭柳，带绕抱城江。
霜凌溪竹寒，云外叠峰峦。谁人知此意，独坐且深观。
日下西塞山，南来洞庭客。晴空白鸟度，万里秋光碧。
三起复三眠，吹花涨雨烟。浮萍增采色，轻压绿池莲。
至生恰平生，一万八千日。头白无所成，唯堪伴幽逸。
纸窗明晃晃，云日暗暾暾。半夜寒添被，清晨雪拥门。
岭外春过半，途中火又新。殷勤清远峡，留恋北归人。
冰泮春池日，野岸花狼藉。伤嗟今古人，几个知恩力。
遏云歌响清，回雪舞腰轻。只要君流眄，君倾国自倾。
莫羡檐前柳，春风独早归。阳和次第发，桃李更芳菲。
大堤春日暮，骢马解镂衢。请君留上客，容妾荐雕胡。
疾恶怀刚肠，世人皆欲杀。魂魄犹正直，回首肝肺热。
尝闻有为法，佛说如梦幻。胡然座堵波，香花耀凡眼。
兰气浮丹殿，槐阴被紫宸。薰琴多在御，挥拂寄深仁。
宇内何牢落，客行双鬓华。千山万山底，老眼付梅花。
山哀兮浦思，月诸兮日居。伊谁百岁期，迟汝十年书。
秦法严堂陛，秦兵绕殿庐。如何危急际，只有一无且。
高山迥欲登，远水深难渡。杳杳复漫漫，行人别家去。
但喜朝朝醉，那知夜夜风。老人贪睡美，春梦五更中。
雨滴空阶晓，无心换夕香。井梧花落尽，一半在银床。
怀情既不尽，谥隐亦何疑。截舌帝其怒，在天灵可欺。
老眼惊花暗，斜枝落纸愁。晚来闻冷雨，幻出一篱秋。
君能为置后，此意不可忘。峣峣峙头骨，正好玉其相。
点缀鹤膝枝，无谓花萼小。亦有鼎实存，相期春事了。
轩昂师子首，牛足马身材。三道如能入，玄门叠叠开。
春到村居好，清明欲禁烟。乱红桃下雨，轻白柳飞绵。
草虫设细纲，小穽不可见。日日朝露中，群白草间现。
秋江烟岛晴，鸥鹭行行立。不贪观世音，争知普门入。
若能与麽解，无买亦无卖。问著不做声，咄他云作怪。
石何有於云，云乃生於石。拂石讯云踪，苔深无处觅。
出门何所见，春色满平芜。可叹无知己，高阳一酒徒。
欲得忠臣者，求之孝子门。如何傅王子，尚复待人言。
得酒终日醉，都忘醒后愁。往来狂走马，直过皖山头。
桃花浅深处，似匀深浅妆。春风助肠断，吹落白衣裳。
貌愚愚谷邃，道醉醉乡春。愚醉无迷谬，伊予意又新。
年年是好年，日日是好日。好事大家知，今朝正月一。
庆娘颦翠眉，春瘦怯罗衣。笑问采花蝶，如何成对飞。
南风吹五两，日暮竟陵城。肠断巴江月，夜蝉何处声。
一家感儿孝，不俗使亲惊。尽作屏气语，咸为纳屡行。
君家云母障，时向野庭开。自有山泉入，非因采画来。
滴沥来无尽，秋声杂水声。纵观深省后，一酌更心清。
杳默閟虚旷，森爽离人寰。玉室非所诣，回首烟中山。
去去音容远，冥冥岁月深。浑将溪作泪，莫尽一生心。
武林王居士，与子俱学佛。以财供佛事，不自费一物。
岁去红颜尽，愁来白发新。今朝开镜匣，疑是别逢人。
钏动香飘麝，簪低鬓拂鸦。休遮笑里用，用此庭前花。
潮来舴艋正，潮去舴艋欹。士生那无学，学则气习移。
高谢三公府，来耕五亩园。园中有何好，老子笑无言。
中分爻雨段，风使十横斜。文上元无分，人前强出些。
桃李艳阳态，笑我不入时。松竹贫贱交，却是同襟期。
田间逢醉尉，人道误谁何。世路日杲杲，冥行宜见呵。
天寒昏无日，故乡不可思。访旧半为鬼，惨惨中肠悲。
远水去微茫，近峰互明晦。偶与农夫言，飞雨霭而至。
城中人怪我，清旦买芒鞋。君若知其趣，还应日日来。
晓雾轻绡卷，岚光抹黛新。萧条数家聚，三两趁墟人。
宴坐鹊巢肩，观花柳生肘。幽人夜半至，古月明户牖。
读书人报来，岂在之乎者。孔子与周公，皆不及门也。
入夜秋砧动，千声起四邻。不缘楼上月，应为陇头人。
夕阳挂东峰，光色笼远树。西峰急雨来，童子渡溪去。
煖坐针寒滋，窗油雪让明。地炉糠火熟，饱听乱松声。
中国相司马，和气满华夏。惜哉民始苏，身已要人扶。
曲礼毋不敬，圣门恭而安。少成复习惯，心广仍体胖。
睡去非不愿，热来无奈何。蒙渠致西爽，为汝守南柯。
隔岸黄鹺语，当轩白鸟斜。晚来风紧处，飞絮满人家。
行攀丛桂枝，坐息丛桂影。王孙胡不归，岁晏雪霜冷。
短绿抽心草，深红半面花。游鱼知底事，跳碎水中霞。
槐绿阴初合，榴繁艳欲然。翠筒传角黍，喜节庆年年。
有处不是有，无处不是无。有无不到处，馨香满道涂。
静夜听鸣琴，秋风动幽谷。何为钟子期，千古无人续。
笑似乌梅裂，啼如豉汗流。眉间粘帖子，已上是幞头。
心为形之君，所主一身政。持养常清明，百体皆顺令。
欲知圣人姓，田八二十一。欲知圣人名，果头三屈律。
昨夜霜月明，果有清音生。便欲走相和，愁闻寒玉声。
一犁足春雨，一丝摇晴风。乐此至乐地，其惟蓑笠翁。
阅世真难记，如公自不忘。其於书太简，正以懒相妨。
瀛登唐治日，奎聚宋兴年。子午复南北，一声啼杜鹃。
灵鹫古道场，摄乎大国间。一日忽翚飞，四雇无靦颜。
碧玉徒强名，冰壶难比德。唯当寂照心，可并奫沦色。
一洞沾秦俗，疑非太古民。尽将源里事，报与世间人。
源上花初发，公应日日来。丁宁红与紫，慎莫一时开。
秋水清无力，寒山暮多思。官闲不计程，遍上南朝寺。
露涤清音远，风吹数叶齐。声声似相接，各在一枝栖。
年年佩温故，先入一枝来。岁寒吾与女，欲别重徘徊。
四序暗推迁，钵盂口向天。止余三十日，便是一周年。
小筑瞰清流，人閒境更幽。蒹葭寒带水，蟋蟀静吟秋。
蚁封于何险，醯鸡岂必嗤。须弥一目了，亭中大然之。
春坞桃花发，多将野客游。日西殊未散，看望酒缸头。
秋山与湖水，远近如相送。后府宿扁舟，知师有归梦。
散诞爱山客，凄凉怀古心。寒风天阙晚，尽日倚轩吟。
今日此相送，明年此相待。天上客星回，知君渡东海。
孚若如天马，轩昂不可羁。为贫疏饮客，因病出名姬。
瑞麦登时物，香蒲荐寿祺。珠囊新样小，蹙就葛覃诗。
对酒何曾醉，寻僧未觉闲。无人不惆怅，终日见南山。
闲坐烧印香，满户松柏气。火尽转分明，青苔碑上字。
翰墨功名里，江山富贵人。倏看双鸟下，已负百年身。
羽扇临玄寺，霓衣上醮坛。九枝松叶冷，千叶杏花残。
薰风自南来，殿阁生微凉。诸佛出身处，切忌错商量。
指麾谈笑间，朗若月出云。放之准四海，经济要属君。
近岫披晴雾，遥山纵雨云。皑皑疑雪积，莽莽若江分。
紫黑苍黄肉，青白胜鹅梨。黑青肉亦白，淡黄白亦宜。
侵床绿意多，过牖松花落。草堂一编诗，送客不下阁。
车薪胜杯水，舆羽童钧金。物理元无定，槿衡只在心。
萧萧白杨路，死人积如丘。大江东流去，苍山旌旆愁。
野旷行人少，林荒夕照微。烟中一声笛，何处牧儿归。
要以礼法论，休言哀毁同。但观生和峤，定胜死王戎。
百宝装腰带，真珠络臂鞲。笑时花近眼，舞罢锦缠头。
盘曲山前路，流年向此消。兴亡须一吊，范叟卧山腰。
斗牛不能神，枭卢无好采。碌碌甘抱关，谁能媚时宰。
书消燕日长，棋遣花院寂。何羡山中人，餐霞拾橡实。
向来与相国，投分自钟山。不入翘材馆，甘为老抱关。
岂是昧容华，岂不知机织。自是生寒门，良媒不相识。
兰那行自周，空手把锄头。人从桥上过，桥流水不流。
为人受困穷，真金唤作铜。弃之寻钝铁，揽外钁头空。
东陵人已仙，黯淡斜阳暮。可惭名利心，孜孜问葵戍。
心足而家贫，体疏而情亲。开襟知骨瘦，发语见天真。
仙客厌人间，孤云比性闲。话离情未已，烟水万重山。
野水竹间清，秋山酒中绿。送子此酣歌，淮南应落木。
微阳挂木杪，孤鸟下云淀。广墟遗稻粱，鹳鹤伴凫雁。
何处提壶鸟，荒园自叫春。夕阳深樾里，持此劝何人。
解使冰肠暖，能令玉色腴。谁能补丹诀，素女绛罗襦。
沧浪清可爱，白鸟鉴中飞。不信有京洛，风尘化客衣。
万物各有时，蟋蟀以秋鸣。我老自少眠，那得憎此声。
漏尽夜沉沉，山房风露深。无云生岭上，有月落波心。
染根得灵药，无时不春风。倚阑与挂壁，相伴岁寒中。
桑枯落洲渚，澄潭渔艇集。幽禽忽飞来，斜日水光溢。
五陵花满眼，霜露在草根。冥冥子规叫，重是古帝魂。
嫣然亭上雨，鉴止池边月。人隔九疑山，何以慰愁绝。
并蕂随宜好，连心著意红。只堪惊老眼，持此与谁同。
欲知行远近，细数杜鹃声。暗入苍山去，千闻是一程。
细味古人书，惕焉重深惭。循首以至足，百无一二三。
通衢亘其南，危楼冠其北。如何境日新，烟云为笔墨。
诸佛不出世，祖师不西来。颟顸一句子，南岳对天台。
酷爱鄜州月，真分紫府灯。月收烟荡漾，灯比石棱层。
绿艾初垂户，青菰已剑觞。人归宫殿午，偏觉昼阴长。
忌满光先缺，乘昏影暂流。既能明似镜，何用曲如钩。
城峻随天壁，胡来但自守。士卒终倒戟，仰望嗟叹久。
光映妆楼月，花承歌扇风。欲妒梅将柳，故落早春中。
贤才思述作，崖石尚磨砻。元才词华丽，颜公笔迹雄。
藻荇遍回塘，芙蕖出清水。红灯迭照映，翠盖相磨倚。
一雨洗郊原，千山锁寒色。底事不须论，元胡口门窄。
原非人力建，造化琢磨成。一枕游仙梦，蟾波白昼生。
一入深宫里，无由得见春。题诗花叶上，寄与接流人。
山深成独往，伐木声丁丁。莫作烂柯客，长年玩一枰。
林杪不可分，水步遥难辨。一片山翠边，依稀见村远。
青山叫子规，行人泪如雨。子规不肯归，行人不能去。
邕题碑板富，郊因诗句穷。濡毫乏精婢，随马有奚童。
地僻风烟好，身閒日月长。未知嘉遯吉，占验笑京房。
坐对银釭晓，停留玉箸痕。君门常不见，无处谢前恩。
万里乘槎来，锦衣惊画炫。相逢秋风中，忽发一笑粲。
日落碧簪外，人行红雨中。幽人诗酒里，又是一春风。
富嫌千口少，烦恼何时了。地狱与天堂，历历无人晓。
天面如人面，昏昏镇是愁。晚来云色解，新月放眉头。
边笳动地吹，铁衣寒未卸。壮士冢累累，骨香千载下。
峨峨溪畔石，迢迢石边路。寄言名利徒，清闲诚足慕。
飞到一枝上，须啼三五声。烟中犹仿佛，月下最分明。
朝吟还自酬，暮吟还自酢。年光整整来，山房人亦乐。
城市非无地，如何此结庐。一家耽静乐，两个水边居。
倚筇聊一望，何处是秦川。草色初晴路，鸿声欲暮天。
山中相送罢，日暮掩柴扉。春草明年绿，王孙归不归。
地逼难容足，天低碍举头。那堪去绨子，谁肯上高楼。
千绕青丛外，携觞只自留。晚花兼素发，同是一悲秋。
一经知教子，三釜拟荣亲。风树存亡恨，迷茫北渚津。
白猿弄清泚，秋入山骨冷。老僧怯凭栏，忽失袈娑影。
欲寻阿练若，曳屐出东冈。涧谷芳菲少，春风著野桑。
路转歌声杳，夜深云露浓。美人行月下，秋水泛芙蓉。
闻道成都酒，无钱亦可求。不知将几斗，销得此来愁。
陶公宴参佐，限极每欢余。忆与亡亲约，凄然不敢逾。
荷笠扁舟上，持纶巨泽中。无劳问名字，便是此亭公。
义以维其心，在心常有制。惟为理所宜，不徇情所利。
归山终未遂，折桂复何时。且共江人约，松轩雪夜棋。
山桃深复浅，乱发傍幽岩。无人慰寂寞，晴日自毵毵。
旌旗赴天台，溪山晓色开。万家悲更喜，迎佛送如来。
隐君在何许，遗迹此山阿。春风闭门处，回首空烟萝。
五采会章服，汝服以垂教。虎蝪宗庙器，于以象其孝。
父虽得死所，儿岂望生存。忠孝古难并，於今萃一门。
宿雨清畿甸，朝阳丽帝城。丰年人乐业，垅上踏歌行。
雕檐日华动，滉瀥照漪涟。四月芰苛满，不似在穷边。
一陇以鹤名，疑是终南径。山灵无献嘲，出处由来定。
剪叶霜风劲，关门谢远游。深村梅映雪，前浦水明楼。
昔日闻苏小，今朝见小苏。未知苏小貌，得似小苏无。
窗户迎新燕，阶除巢乳鸦。欲知春已暮，地上亦无花。
春至自开华，秋来还落叶。黄面老瞿昙，休摇三雨舌。
鸾路迎长日，农祥正晓天。九垓同燠沐，万物向蕃鲜。
夹岸复连沙，枝枝摇浪花。月明浑似雪，无处认渔家。
玉烛重开岁，璇杓复建寅。谁知康寿殿，四序只长春。
照此寒夜中，欲残红烬尾。空堂灭复明，独宿拟山鬼。
云门乾屎橛，全超法报化。无事出山游，百钱杖头挂。
梦中求荐寝，此事有还无。幸得东安女，为王洗厚诬。
莫向嵩山去，神仙多误人。不如朝魏阙，天子重贤臣。
双只水中凫，食饱不出水。灵凤来何时，源鹄志万里。
汉人一经训，籯金云不如。君家遗经意，不与汉人俱。
出山复入山，路随溪水转。东风不惜花，一暮都开遍。
杳杳疏钟发，因风清复引。中宵独听之，似与东林近。
明月耿清夜，乱蛩啼草根。幽人浑未寝，独自倚柴门。
春令园中本，移来村墅中。大管今却献，黄帕不来封。
北固横江尽，东南第一州。六朝都在望，回首倦登楼。
有酒不病饮，况无菖蒲根。空怀楚风俗，角黍吊沉魂。
寻芳空茂木，斗草得幽兰。歌舞纤絺健，嬉游玉佩珊。
未有子之孝，而公不用情。大书甄济传，更作董生行。
去王犹讽谏，怀祖重伤情。谁识有韦孟，人惟说穆生。
岁久阡原变，平时草木深。英才没黄壤，旧事不堪寻。
松风吹我飞，手搦空中月。笑指蓬莱山，可补银河缺。
极浦一帆回，招招近岸开。倚船试相问，莫是故乡来。
开口便见胆，工夫傲东鲁。昔於豆子山，也解打瓦鼓。
茫茫烟水上，日暮阴云飞。孤坐正愁绪，湖南谁捣衣。
老龙倦雷霆，奔山化为石。惟有鼻不枯，尚留云雨迹。
过客危于惠，移儋远似琼。末年蕊珠殿，奏事独奎星。
况此憔悴州，居人仰煮卤。煮卤数十年，余者皆贫寠。
瓶巾过江去，远托故人船。借问风涛势，何如杯度年。
住处何曾远，林间别是凉。清风酣一枕，底许觅羲皇。
东西横塘里，积叠昆岭玉。潜鳞知几何，还待春风触。
若论将军舟，神京反掌辕。中原数千里，可惜葬西湖。
不是无知己，相忘独有君。孤襟开皓月，往事付浮云。
珠弹繁华子，金羁游侠人。酒酣白日暮，走马入红尘。
东人望归马，马归莲峰下。莲峰与地平，亦不更征兵。
我坐名过实，讙哗自招损。汝幸无人知，莫厌家山稳。
魏帝恩虽重，川灵礼自防。不曾簪美珥，安有献明珰。
老去龙纹匕，平生兽锦袍。端知有奇语，大雪满弓刀。
驻马欲分襟，清寒御沟上。前山景气佳，独往还惆怅。
孤绝山南寺，僧居无限清。不知行道处，空听暮钟声。
动口生荆棘，移身堕野狐。赵州来鬭富，东壁挂葫芦。
门前废草庵，平常不离方。失却庵中主，犹是雅郎当。
已上桐江台，又弄桐江钓。不食桐江鱼，不怕严公笑。
堆山积岳来，一一尽尘埃。更攎论玄妙，冰消解瓦摧。
种莲恨不早，得藕常苦迟。谁知心中事，久已落怀思。
人心生剑戟，世路足风波。只有归田好，谁能自揣摩。
一念无尘杂，三更有梦回。同他石桥老，过水探寒梅。
子行日以远，我思日以长。政或少閒暇，书来不可忘。
古人吹萧者，以和虞韶声。后世不复贵，给丧仍卖饧。
未见希夷真，未见希夷蹟。止闻希夷名，希夷心未识。
击碎轩辕镜，焚烧黄石书。瘦筇春力健，带月访樵渔。
虽匪囊中物，何坚不可钻。一朝操政柄，定使冠三端。
退之在元和，昌言主文字。扬镳踵芳尘，公乎得无意。
怨别秦楚深，江中秋云起。天长杳无隔，月影在寒水。
示我超然句，能令滞念开。盍移瑞岩刹，为我入城来。
不愁儿足冻，第恐母心伤。所以子范子，惟弹一履霜。
要使生者毒，休讥枯骨雠。看他郭太论，比似伍员优。
平生惟有梅，与语觉差可。此外岂无花，周旋宁作我。
不早知此体，元来托大人。低头拜县吏，谁拟霍将军。
皓色生瓯面，堪称雪见羞。东坡调诗腹，今夜睡应休。
参差剪绿绮，潇洒覆琼柯。忆在沣东寺，偏书此叶多。
祖佛未生前，已震涂毒鼓。如今谁乐闻，请试分回互。
大山如大国，小山如小邦。低树无附丽，洪涛恣舂撞。
花禁冷叶红，草敌虚岚翠。清净卢舍那，全身荆棘里。
不谓蕞尔邦，有此岿然宅。江山自比邻，风月相主客。
山酝今朝熟，黄花老不香。沈阴千万里，何处有重阳。
枕有思乡泪，门无问疾人。尘埋床下履，风动架头巾。
张来张打油，李来李打油。通身骨辘转，打得最风流。
公为名利隐，我为名利来。羞见先生面，黄昏过钓台。
如帷复如荠，历历映沧洲。故障千里目，剩作一重愁。
杀人犹可恕，再犯岂能容。贬向无生国，千圣不知踪。
节物荆吴旧，嬉游禁掖闲。仙风随画箑，拜赐落人间。
一块郴州铁，浑仑擘不开。轮车槌击著，雪刃暗飞来。
直须全五眼，私业无家产。天地也不知，莫怪渠侬懒。
葳蕤不记名，绝壁挂缕缕。果否垂衣年，丝麻绩衖午。
百乐不足玩，万好俱无益。休休事追逐，荡志而害德。
亭轩入空碧，极眺烦虑开。汉树有葱蒨，陇云多徘徊。
长信多秋气，昭阳借月华。那堪闭永巷，闻道选良家。
与君非一身，同户醒相忆。而况出门去，宁知南复北。
红紫竞芳丛，中蟠一古松。春风自来去，吹不劝苍龙。
宝鸡辞旧役，仙凤历遗墟。去此近城阙，青山明月初。
寒城朝烟淡，江沫拥春沙。群盗乱豺虎，回首白日斜。
王将托一国，自驾请先生。门外车迹众，莱妻投畚行。
温温地炉红，皎皎纸窗白。忽闻啄木声，疑是敲门客。
玉阶生白露，夜久侵罗袜。却下水晶帘，玲珑望秋月。
苦爱堂厨美，貛郎喜覆羹。饱食林下笋，输与邵先生。
映池同一色，逐吹散如丝。结阴既得地，何谢陶家时。
暝色护楼台，阴云昼未开。一尘无处著，花雨遍苍苔。
起灭心不停，生化形无数。奇哉大丈夫，自在空中住。
从来无检束，只欲老烟霞。鸡犬声相应，深山有几家。
柏酒勤称寿，椒涂蚤却寒。静无游乐事，殊阔濯龙欢。
烟火动村落，晨光尚熹微。田园处处好，渊明胡不归。
抱玉三朝楚，怀书十上秦。年年洛阳陌，花鸟弄归人。
紫禁香如雾，青天月似霜。云韶何处奏，只是在朝阳。
一见嵩山老，吾生恨太迟。问君年几许，曾出上皇时。
宇宙在乎手，万物在乎身。绵绵而若存，用之岂有勤。
不怕上兰单，惟愁答辨难。无钱求案典，生死任都官。
江雾秋楼白，灯花夜雨青。九天无一梦，此道付晨星。
宰嚭亡吴国，西施陷恶名。浣纱春水急，似有不平声。
新箂渐盈尺，新梢已铺瓦。燕雀忽相惊，深沈似隆夏。
梵志问故邻，木兰坐旧床。去恨已断绝，归意更凄凉。
挂起梧桐月，先成一夜霜。与君飞大白，一口吸秋光。
津头闻别语，三载以为期。安得中山酒，醒日是归时。
细雨桃花水，轻鸥逆浪飞。风头阻归棹，坐睡倚蓑衣。
凤食实已美，龙吟声更奇。惜无蔡邕识，那得马融吹。
雨中梨果病，每树无数个。小儿出入看，一半鸟啄破。
自觉劳乡梦，无人见客心。空馀庭草色，日日伴愁襟。
白雪满空衣，黄芽一朵春。蓝关归去后，问甚世间人。
稍治寻山屐，初裁半隐衣。声声杜鹃语，犹劝不如归。
寂寥抱冬心，裁罗又褧褧。夜久频挑灯，霜寒剪刀冷。
轧轧橹声急，苍苍江日低。吾行有定止，潮汐自东西。
失侣度山觅，投林舍北啼。今将独夜意，偏知对影栖。
道在猜谗息，仁深疾苦除。尧聪能下听，汤网本来疏。
玉管朝朝弄，清歌日日新。折花当驿路，寄与陇头人。
游人武陵去，宝剑直千金。分手脱相赠，平生一片心。
真佛屋里坐，开口成话堕。幸自可怜生，教我说甚麽。
国破不共天，军行却扫地。一言活万人，三泖终吾志。
昔日林间汪，风流谢客儿。春山花又发，不见屐来时。
吴山十二棋，一击玄关应。探人怀中事，如月入清镜。
松叶堪为酒，春来酿几多。不辞山路远，踏雪也相过。
具酒作社饮，此事古介始。孰肯具果蔬，被肘醉子美。
曾无千岁人，安见千岁实。聊效昔所投，琼瑶报非一。
岌岌两峰峙，岚光照寺门。青山无今古，白云自朝昏。
玉殿闻春到，罗衣照地红。君恩深汉帝，不惜舞东风。
强惜数茎须，惟愁白却渠。朝来都白尽，愁惜两何如。
升天虽可喜，削地已堪哀。早知守厕去，何须拔宅来。
好是一时艳，本无千岁期。所以谑相赠，载之在声诗。
春苑月裴回，竹堂侵夜开。惊鸟排林度，风花隔水来。
登高摘水花，永怀唐儒宗。若识真古意，何须最高峰。
使吾却十岁，亦可少集事。奈何天地间，日无再中理。
北林夜方久，南月影频移。何啻飞三匝，犹言未得枝。
出门逢行人，经纬真如织。织成幅员长，皆是名利力。
苍髯秦大夫，瘦骨孤竹君。主人似二子，二子似主人。
笠雨湿蓑烟，头陀于已圆。一桡横到底，不踏浙江船。
乾坤几反覆，乘凌惜俄顷。怀古视平芜，令人发深省。
大家在这裹，廓彻无依倚。有口难分疏，冻破一双耳。
槐柳午阴深，凄凉声愈健。饮露已成仙，孰云齐女怨。
月堕沧浪西，门开树无影。此时归梦阑，立在梧桐井。
从士力难任，何其挂怀抱。不及在家贫，在家贫亦好。
大人见大见，大智得大用。胸中怀六合，掌内握乾坤。
先生古人风，文字祖西汉。不令万钱食，亦合五花判。
江湖宽相容，风马留更勤。襄阳或可传，北山若为文。
雀食野人田，燕栖公子堂。野情饥亦乐，依人难久长。
兰眼抬露斜，莺唇映花老。金龙倾漏尽，玉井敲冰早。
旱天无觅处，晓云此无数。只消一缕飞，亦可作甘露。
死生归有命，荣悴出无心。苔井闲磨剑，松窗自斲琴。
往岁贪奇览，今年遂老槃。门前溪一发，我作五湖看。
北垞湖水北，杂树映朱阑。逶迤南川水，明灭青林端。
积雨晦空曲，平沙灭浮彩。辋水去悠悠，南山复何在。
莫问我姓名，向君言亦空。潮生沙骨冷，魂魄悲秋风。
文苑振金声，循良冠百城。不知今史氏，何处列君名。
银河月外来，玉虹天上落。骑虹弄银河，人间无个乐。
太液仙舟迥，西园隐上才。未晓征车度，鸡鸣关早开。
自顾拨不转，何敢当主人。竹弟有清风，可以娱嘉宾。
击碎轩辕镜，焚烧黄石书。瘦筇春力健，带月访樵渔。
同条不同条，心眼自相照。翻覆论岁寒，不觉拍手笑。
纤腰冻欲折，来探前村雪。幽禽莫相猜，岁寒心似铁。
晨暮响寒泉，飞轮駃风转。土饱气益振，轻与先零战。
自酹黄花酒，心酸苦泪零。常时爱鸣雁，从此不堪听。
相彼一长须，赤脚亦无有。二梅侍侧焉，岂不差胜不。
月明星自稀，日出月亦微。既有少正卯，岂无孔仲尼。
桑林映陂水，雨过宛城西。留醉楚山别，阴云暮霋霋。
野性迷尧历，松窗有道经。故人为柱史，为我数阶蓂。
已费栽培力，又为膏沐容。花神浑忘却，将谓属东风。
陆郎作宾客，怀橘欲何为。遣母当然事，袁公乃尔奇。
贤愚之相悬，千万或什百。所以天地间，寥寥苦难索。
老去唯耽酒，春来不著家。去年来校晚，不见洛阳花。
面上清如水，牵丝作钩钩。拨开鹰粪脚，打起有浮沤。
韩子流于惨，聃书妙造微。百年同一传，谁是复谁非。
林罅天尤碧，风馀月更明。人间无事日，得向此中行。
爱子死于汲，常情鲜不悲。贤哉孝廉妇，哭恐阿姑知。
昔日松江上，潮翻定海来。而今旧桥水，不到半江回。
蜀女羞施粉，轻装爱淡红。抹涂尚年少，膏沐为谁容。
月照当襟雪，终剪施摩诘。我作白须行，而得养生术。
妒亦常情尔，长门谴太深。犹将金买赋，万一帝回心。
杰阁临无地，仙家小洞天。循檐自来往，非雾亦非烟。
何面与荀香，美丈夫可试。不学海棠花，只如妃子睡。
夜半山雨来，梦觉还复息。寥寥檐溜空，时闻断续滴。
年年花鸟使，选色进深宫。不论妾心赤，惟看妾臂红。
老大年光迫，纖花又一春。鹊占风外岁，鸡唱雨中晨。
峨峨太白峰，倚翠列霄岸。羡君乘兴归，凭栏与谁看。
汝颍俱宿好，往来托层峦。终日何寂寞，绕篱生蕙兰。
惟知负米乐，不觉抱关卑。出处两得意，是非皆自知。
真驭遗踪古，寒泉泻石清。养源人莫测，流润济苍生。
岂无和靖诗，亦有广平赋。多为花写真，终难尽佳处。
吉语闻田父，新年胜故年。借侬百觳觫，雨里破荒田。
无复尘劳梦，犹蒙故旧知。宁辞万钟禄，不负一纶丝。
暑途劝加餐，养成摩天翮。中车宝带黄，小队油幢碧。
挂颿远色外，缅邈怀旧丘。江水风萧萧，乌啼满城头。
不是人间种，移从月胁来。广寒香一点，吹得满山开。
安得舍罗网，拂衣辞世喧。悠然策藜杖，归向桃花源。
蟾宫有兔臼，捣药千万年。药有长生术，世人无计传。
醇酬浮金斝，柔蔬飣玉盘。尝新兼介寿，齐奉两宫欢。
水流自何许，远欲穷其源。石梯苔藓层，微有屐齿痕。
美人卷珠帘，深坐颦蛾眉。但见泪痕湿，不知心恨谁。
井邑斜连北，蓬瀛直倚东。秋高岩溜白，日上海波红。
近谷交萦蕊，遥峰对出莲。径细无全磴，松小未含烟。
急雨射苍壁，溅林跳万珠。山根水壅壑，漫窗若注壶。
騕褭锦障泥，楼头日又西。留欢住不住，素齿白铜鞮。
石径先光怪，传流玛瑙坡。天人曾布地，此物至今多。
春风事华侈，红紫逐香飘。水底从铺锦，还能似此桥。
红颜虽命薄，犹是汉宫人。一上玉关道，天涯沦落身。
橙花亦娟娟，照水弄清白。孤香少人知，黄蜂自为客。
斜阳客如画，路围丛薄间。惊禽忽冲起，似石投前山。
自君之出矣，弦吹绝无声。思君如百草，撩乱逐春生。
逈与群芳异，含芳向暮春。不如松柏木，常保岁寒新。
空遗费仙足，不见庾公游。草木有新色，江山余故愁。
此从无枝叶，唯有诸贞实。我法妙难思，五千人退席。
来不入死关，去不出死关。铁蛇鑽入海，撞倒须弥山。
信知如是是，如是是非是。真如无是非，咄哉休瞌睡。
腊月十三日，一岁已周毕。野老竞相呼，把火门外立。
乌逐山公噪，惊麕仰望疑。春林无一事，獝狘自生悲。
是心如维斗，万物所取正。蒙之以微云，孤光更渊靓。
南走京洛道，羸骖到却回。只应如幕燕，自有社相催。
堂下心如铁，庵中语似雷。有人参此语，三个一坑埋。
我以沤为我，沤为我即沤。非沤亦非我，机事两忘不。
莫叹家庭远，卿侯即父师。尚于吾缱绻，定不汝瑕疵。
循循只自守，何独此羌然。直以父在汉，忍将身犯边。
乱石跳素波，寒声闻几处。飕飕暝风引，散出空林去。
正道仪中阃，柔风表六宫。一倾春日酒，万寿与君同。
带水摘禾穗，夜捣具晨炊。县帖取社长，嗔怪见官迟。
治盛周康世，东游岂信然。城闉亦隳废，门堞漫相传。
官失学四夷，寂寥洙泗滨。至此每再拜，西方有圣人。
睅目知谁瞠，皤腹空自胀。慎勿困蜈蚣，饥蛇不汝放。
共绾同心结，那知有别离。对人争忍说，不敢画蛾眉。
须用直须用，心意莫定动。三岁师子吼，十方没狐种。
度朔山尤远，酆都狱甚宽。傩驱顽不去，愈送瞥然还。
屋里贩扬州，水深山更幽。终年无客到，明月自相投。
要以孝行取，宁将学业论。锡无惭玉友，铨可谓金昆。
绰约花无语，间关鸟自吟。及时须赏玩，风雨不能禁。
辛勤成雁塔，俄赴积薪焚。静夜眈眈影，疑来护刻文。
江上数峰青，露出卷心经。明明没个字，向道祗如今。
拥被听春雨，残灯一点春。吾儿归渐近，何处宿长亭？
图王争霸业，知古仗戈矛。英风今何在，都成一古丘。
远观同半月，近看却如钩。若是知音者，思惟暗点头。
前湖後湖水，初夏半夏凉。夜阑乡梦破，一雁度衡阳。
绝塞多秋色，孤城易夕阳。此间饶宠辱，还我水云乡。
物外山川近，晴初景霭新。芳郊花柳遍，何处不宜春。
和尚不赴堂，庄王谢临屈。一字入公门，九牛撤不出。
心灯不可付，祖印亦难传。野鸭飞过去，搊得鼻头穿。
哆侈何其甚，忧伤只自知。虽经夫子笔，不废寺人诗。
丈夫不感恩，感恩宁有泪。心头感恩血，一滴染天地。
有病甘长废，无机苦直言。江山藏拙好，何敢望天阍。
势罢奴欺主，年衰鬼弄人。南泉招致得，冷泪湿衣巾。
燕忙将水撇，鱼乐欲空跳。此意谁能会，光阴静里消。
山中亦何有，烟云扶层梯。叠石抚空罅，洞水涵清漪。
精通无说说，本地亦无生。无生花满地，本传无尽灯。
目极家山远，身拘禁苑深。烟霄惭暮齿，麋鹿愧初心。
四座同寮贤，一和长官契。乐极忘主宾，论到贯粗细。
学者闯圣门，趂屭未易入。乡子用深造，以文作梯级。
玉笋齐抽日，金鈍竞列时。自然俱可爱，莫放画帘垂。
赋拙君能传，政拙君当继。为问舂陵人，巧者竟谁似。
尚居阑菊殿，岂占杏桃先。梅自伤迟暮，人犹作早看。
旧宠悲秋扇，新恩寄早春。聊题一片叶，将寄接流人。
谁此设孄床，颇称我衰惰。公事凡少休，须来默然坐。
鸟鼠是家川，周王昔猎贤。一从离子卯，应见海桑田。
云水最饶处，轮蹄无到时。夜蟾生佛面，春雪印僧眉。
严钟将报曙，游子已登途。野火时明灭，星残似有无。
痴孙护雀雏，馋仆放池鱼。怀药问邻疾，典衣收旧书。
熟睡一炊顷，清谈数刻间。未言能近道，要得暂身闲。
飞瀑千万层，五月状冰雪。将期云雾开，永夜对孤月。
东下姑苏台，挥涕恋行在。苍茫云雾浮，风帆倚翠盖。
驾鹤归三岛，骑麟入九霄。祗应明月夜，来此坐吹箫。
江枫自蓊郁，不竞松筠力。一叶落渔家，残阳带秋色。
严钟将报曙，游子已登途。野火时明灭，残星似有无。
日暮歌碧云，天寒思修竹。佳人不可见，景入山更绿。
汩汩几时休，从春复到秋。只言池未满，池满强交流。
托根蟠泰华，倚干蚀莓苔。谁云山泽间，而无梁栋材。
不但烹三庶，东宫亦屡危。元来玉环子，别有锦绷儿。
悠悠水周堂，堂上列禊宾。宾劝使君酬，无为负良辰。
门前宫槐陌，是向欹湖道。秋来山雨多，落叶无人扫。
和风春满园，草木皆芳薰。君看十八叶，具与凡卉群。
蓝田战秦将，子婴竖降帻。至今柏树精，疑是卧龙魄。
寻常忘物我，浑不涉希夷。梦落秋坛冷，从教斗柄移。
吃既不知数，吐亦难数渠。非图甜得口，意在五更初。
好景明於昼，长浮五色波。一竿吾欲钓，来此听渔歌。
南浦下鱼筒，孤篷信晚风。但闻竹枝曲，不见沧浪翁。
朝汲西风餐，夜弄明月舞。万顷碧琉璃，下有玉清府。
播殖为亲养，家贫至假田。焉知后学者，尽唤作儒先。
绝顶风吹酒，中流浪骇舟。参军颠落帽，处士悔科头。
腥涎不满壳，聊足以自濡。升高不知回，竟作黏壁枯。
击蒙凿帝窍，躐等尊玄经。混沌死七日，童乌夭九龄。
南北山朝对，东西有路分。一步不相到，大地入无门。
泪干红落脸，心尽白垂头。自此方知怨，从来岂信愁。
白日春台上，欢娱莫诉杯。飞花留客醉，啼鸟近人来。
刘阮辞世尘，桃花谁复主。无计殢春风，一夜零红雨。
五里复五里，去时无住时。日将家渐远，犹恨马行迟。
斲鼻昔常尔，绝弦知者稀。无人与争长，惟有钓鱼矶。
诗狂书更逸，近岁不胜多。太半落天下，未还安乐窝。
绝塞程方远，穷阴岁欲残。石城归梦断，陇月照人寒。
华岳无三尺，东瀛仅一杯。入云骑彩凤，歌舞上蓬莱。
绿醅春滟滟，绿水烟渺渺。百年散诞内，空以愁自绕。
白日依山尽，黄河入海流。欲穷千里目，更上一重楼。
真珠缀玉船，梧子炒可供。莫嫌能堕发，老夫头已童。
挺身艰难际，虎穴连里闾。高天高恓恻，同尽随丘墟。
休公遂不起，难料复难忘。玉骨随薪尽，空留一分香。
无花地亦香，有鹤松多直。向此奚必孤，山僧尽相识。
桂树生南海，芳香隔楚山。今朝天上见，疑是月中攀。
河桥数株柳，偏受东风多。柔条慎扔折，生意全天和。
饥渴随时用，悲欢触事真。十方无壁落，中有昔怨人。
不肯弹冠起，俄从折简招。虽然舐丹药，未免悔青苗。
十月风霜动，篱边菊始黄。从来司历过，失不闰重阳。
森然桃李阴，当春皆手植。更求青青枝，要见岁寒色。
涨水入我庐，萍叶黏半扉。日出水返壑，念汝何由归？
双眉卷铁丝，两翅晕金碧。初来花争妍，忽去鬼无迹。
匆匆清明了，能馀几许春。花开更风雨，肠断惜春人。
莫以今时宠，难忘旧日恩。看花满眼泪，不共楚王言。
直以心为佛，西来说最高。始知周孔外，别自有英豪。
三复招隐吟，不知寒夜深。看看西来月，移到青天心。
忆昔毗耶老，杜口有谁听。还闻寂寞里，其辩过雷霆。
画师端为谁，钓者亦安在。我不识若人，相望大千内。
父今为令系，号泣不停声。彼令亦人耳，而宁不我矜。
晨霞冠山椒，夕虹饮涧曲。熊蹯未入唇，羊胛早已熟。
稷下空多士，谁为国重轻。列城七十二，死者一书生。
蟋蟀啼坏墙，暇蟆叫春水。时节使之然，处处聒入耳。
开处谁为伴，萧然不可亲。雪宫孤弄影，水殿四无人。
幕府今何处，青山水绕城。岛程有美酒，还肯饷春耕。
昆鹏奋云霄，尺鷃栖野草。物各适其天，夫岂论大小。
高歌激宇宙，岁晚寸心违。忠贞负冤恨，奸雄多是非。
斯莲君子花，几为佛所污。先生独拈出，万世知向慕。
浮云暮南征，我马向北嘶。荆棘暗长原，子规昼夜啼。
忍於父母国，去此欲何之。所以柳下季，三为鲁士师。
秀气冲星斗，壮笔过飞泉。旧游易磨灭，魂伤山寂然。
正此恢台夏，园池绿节交。高荷擎羽盖，新笋出旗梢。
同人久别离，消息不曾知。心似长堤柳，千丝又万丝。
观阙长安近，江山蜀路赊。客行朝复夕，无处是乡家。
四上不登第，漂流二十年。依依去国恨，杯酒春风前。
野艇千钱买，明当泛渺茫。但能容一榼，家具不须将。
岳下无耆老，何从访旧闻。不知紫岩墓，更隔几重云。
午漏奏新诗，昕朝召节飞。若非梁武帝，谁识谢玄晖。
昔与二龙友，同寻九鲤祠。百身何可赎，一老偶然遗。
昔吾有先正，走卒称司马。尤国等尤家，人物吾其亚。
鼎镬皆知避，何心愿代烹。恐伤父母意，不独弟兄情。
青冥孤云去，终当暮归山。志士杖苦节，何时见龙颜。
门外呵寒客，鹑衣百结悬。藏瓶犹可扑，莫费水衡钱。
化国舒长日，林隈分外知。年年庭荫匝，数遍鹊寻儿。
唐德虽中否，犹能愧畔臣。尽驱污贼者，往拜诈暗人。
蜂蝶去纷纷，香风隔岸闻。欲知花岛处，水上觅红云。
驾鹅引颈回，似我胸中字。右军数能来，不为口腹事。
掾死缘非使，儿要哭未休。旧时亭下泪，疑与水长流。
一堂风冷澹，翠竹笼轩槛。夜静松声清，蟾光凝湛湛。
既渐夫子教，罔有不分均。何复间多取，齐言彼有亲。
湛然无变异，虚彻有灵通。妙尽功忘处，咸归寂照中。
不待春风遍，烟林独早开。浅红欺醉粉，肯信有江梅。
物理窥开后，人情照破时。可嗟兼可唾，堪鄙又堪嗤。
去秋旱太甚，百神无不举。今岁感天公，时有容易雨。
元功初剪刻，妙处极玄玄。醉墨谁家笔，于今合自然。
皎皎映澄漪，千寻没到时。篙师轻转橹，可惜碧琉璃。
平生忠义心，一饭不少忘。臣甫宁饿死，愿君尧舜唐。
甲库供团扉，宸毫御古诗。龙蟠仍凤翥，谁数晋羲之。
能言未是难，行得始为艰。须是真男子，方能无厚颜。
居千卿者三，至九卿者四。不博牛背眠，鹹酸信殊嗜。
新妇快骑驴，阿家引鞭走。石箂夜抽条，面南看北斗。
极目生晚照，远树笼微阴。谁知清浅流，别有沧海深。
幽人读书处，皎皎霜月烂。香影不可掇，高花在岩畔。
可怜负薪子，误有廊庙志。出门欲何之，马拙车未试。
常欲栖山岛，闲眠玉洞寒。丹哥时引舞，来去跨云鸾。
成家得将军，如越大夫蠡。功成拂衣去，智囊未叩底。
若得共此栖，松菊长携手。岸上数株松，何须减五柳。
长才二百尺，婉若千里隔。天下悦出涂，旁午任行客。
古木排山立，幽窗傍水开。直疑林处士，独棹小舟回。
山河绕故封，常照旧时月。独有会稽陵，萧然成狐窟。
宛陵有灵根，圆红珍可芼。卫人感齐恩，琼琚未容报。
弱蔓引修藤，垂旒泫水晶。忆曾江路见，风露熟秋棚。
惯使渡头船，如今不记年。爱他风浪恶，方是趁粗钱。
天地即吾庐，胡为号借居。赵州无住着，不作更还渠。
雪抵东野县，晴值安丰车。坐定取谈兄，示以咫尺书。
前辈不可见，古道邈难寻。何时赤松子，相与归山阴。
善现重伸请，妙悟心清醒。实扣此经名，岂欲谈虚境。
寿夭虽云命，荣枯亦大偏。不知雷氏剑，何处更冲天。
座左插梅花，座右横诗笔。风雪堕寒肩，先生方抱膝。
爱此丘中物，烟霜尽日看。无穷碧云意，更助绿窗寒。
极目生晚照，步影何迟迟。归禽古木中，相对频相窥。
烂漫不解赏，飘零空惨棲。残红正满地，不忍踏芳蹊。
树暗常疑夜，山多易得云。撞钟最深处，岭外不曾闻。
山月娟娟静，山烟漠漠轻。茅檐无一事，独听夜江声。
寇叔情何厚，邮筒数得书。前春应上冢，能访酒家无。
江人授衣晚，十月始闻砧。一夕高楼月，万里故园心。
明流纡且直，绿筱密复深。一径通山路，行歌望旧岑。
对雨思君子，尝茶近竹幽。儒家邻古寺，不到又逢秋。
括苍山上云，山好云亦好。可怜山下僧，看云不知老。
暖律潜消冻，万国春风动。柳上一声莺，唤醒轮回梦。
澹然自忘忧，独立薰风里。红药非其伦，缁衣古君子。
昔人登此地，丘垄已前悲。今日又非昔，春风能几时。
为底胡姬酒，长来白鼻騧。摘莲抛水上，郎意在浮花。
往事空求佛，当年误买邻。悠悠思舐犊，烟雨暗松筠。
元不识死活，偶然逢二仙。昔与牧奴戏，今饶国手先。
烟波两鸂鶒，肯为放翁来。菰米犹能给，苍颜得屡开。
月浸岩松冷，唯此身心肯。众生即佛性，佛与众生等。
羊皮赎去士，马革敛还尸。天下方无事，孝廉非哭时。
出得出不得，是定非正定。冈明与文殊，丧却穷性命。
善住庵中人，从来无所住。只这无住心，便是安身处。
閒花淡心事，不作春风妍。野竹三五枝，引凉吹昼眠。
陶潜谩皱眉，犹道得归迟。争似庞居士，心空及第归。
万木霜摇落，山呈斧凿痕。痴蝇思附尾，警鹤畏乘轩。
四海同一家，万口同一舌。赵州勘婆子，有理向谁说。
旧时饶措大，今日壁头陀。为问安心法，禅儒较几何。
横遮野水石，前带荒村道。来往见愁人，清风柳阴好。
敕使为唐患，忠唐独有君。晚知王自取，误杀老监军。
以我鼻端气，观此石间风。理固未易瓣，妙处要相同。
东风满天地，贫家独无春。负薪花下过，燕语似讥人。
无赖夭桃面，平时露井东。春风为开了，却拟笑春风。
依述最亨知，休惟祐然留。希佛背生推，求比旧前忧。
丝切登盘菜，花垂插鬓幡。老人总无分，回施与诸孙。
田歌答郢歌，露柱中心和。田郢本自无，露柱是什么。
桥下浅深水，竹间红白花。酒仙同避世，何用厌长沙。
一雁过连营，繁霜覆古城。胡笳在何处，半夜起边声。
石城古岸头，一望思悠悠。几许六朝事，不禁江水流。
嶙嶙故城垒，荒凉空戍楼。在德不在险，方知王道休。
化身千百亿，不得个相识。伤嗟今古人，谁是知恩力。
扫石坐花阴，花阴复满襟。此时真昼锦，富贵亦何心。
儒释本同途，遗经非尔殊。未应普门品，胜似仲尼居。
伊昔为句漏，其心在丹砂。丹成遽仙去，不且判莺花。
河图天地数，五与十居中。所拱中一点，心为八位宗。
青松愁绝涧，日夜白猿吟。掌握多相就，安知世上心。
撇烈非为鱼，流行本处山。白鸥自得意，相农过前湾。
揠苗昧所养，乞祭骄其妻。诡遇得禽者，宁无惭嬖奚。
老柏蜀人爱，甘棠召南思。领客清樾下，作诗咏歌之。
七里垂钓叟，还傍钓台居。莫恨无名姓，严陵不卖鱼。
民情极简易，关决未应劳。佳句宁我知，为君屈挥毫。
几回桂州梦，欠一桂州诗。何日万里外，吟梅真大奇。
笛谱久无传，冷落孤山社。觅得半个难，何况同赋者。
江湖存魏阙，翰墨寓规箴。君看龙眠画，当识鸱夷心。
抱玉三朝楚，怀书十上秦。年年洛阳陌，花鸟弄归人。
金玉声清圆，鸾凤势翔舞。重是古人风，勿效儿女语。
今日山晴后，残蝉菊发时。登楼见秋色，何处最相思。
方差能腊腹，学误至渐襟。幸有经文在，休于注脚寻。
朱崖云日高，风浪无晨暮。冥冥翠龙驾，今复在何许。
四海兵初偃，平津阁正开。谁知大炉下，还有不然灰。
心境俱清净，能令五月凉。芬香随处有，不待沐兰汤。
日上照万物，心明观一身。为光讵资火，在我不关人。
山前大飞雪，路有何处入。蒙茸亦花飞，冷溅征衣湿。
野水连天碧，峰峦入海青。沧浪者谁子，一曲醉中听。
不作十日别，烦君此相留。雨馀江上月，好醉竹间楼。
有时一画起，有时三绝编。朱丝弦侧畔，玉界尺傍边。
忽惊陋巷间，踏作琼瑶迹。坐闻郢中歌，妙句压元白。
北雁行行直，东流澹澹春。当时六朝客，还道帝乡人。
独卧无心起，春风闭寂寥。鸟声谁唤汝，屋角故相撩。
事与年俱往，情将分更深。莫惊客鬓改，只是旧时心。
四十归燕字，千年外始吟。已将书北岳，不用比南金。
睦州担板汉，从来见一边。浅深三尺水，上下两重天。
乱石堆成玉，双峰便是门。莫将尘底脚，蹈涴坞中云。
南山有佳人，迥立未可亲。而况得道者，其间梅子真。
多情杨畔儿，芙蓉生绕床。旧屋君未归，蒲池已凄凉。
冰蕤开雪颖，墨妙发孤香。不袭逃禅印，枝头有异光。
西塞长云尽，南湖片月斜。漾舟人不见，卧入武陵花。
羊生但著鞭，勿哭西州门。故有不亡者，南山相与存。
一幅霜缣外，青青出自然。天机何敢议，珍重白衣仙。
谓是苏长公，如何抱丝桐。不必穷是非，闻名自生风。
痴女饥咬我，郁没一悲魂。不得收骨肉，痛哭苍烟根。
种木已如此，高贤有余思。赖公酷似舅，其谁羡牢之。
坐令簪一枝，蛾眉淡初扫。笑弄黄金杯，连台盘拗倒。
山鬼煖或呼，溪鱼寒不跳。晚景愈堪观，危峰露残照。
养成河北贼，挑致海东夷。空国坐朋字，乱华由党碑。
内仗朝初退，朝曦满翠屏。砚池浑不冻，端为写兰亭。
剪玉酥花细，盘金彩胜宜。六宫呈妙巧，春日颂春祺。
残阳楚水畔，独吊舜时人。不及庙前草，至今江上春。
霜蕤薰碧醥，气味已相传。终以香为累，无人解倒悬。
出山不得意，谒帝值戈鋋。岂料为文日，翻成用武年。
为巢倒悬树，窍窍自成房。螫人虽有毒，终为人所伤。
朱栏映晚树，金魄落秋池。还似钱唐夜，西楼月出时。
方能预圣流，常在更何求。迥然超彼岸，莫峦涯头舟。
迢递投前店，飕飗守破窗。一灯明复暗，顾影不成双。
宗伯旧为丞，曲台今作长。钦闻孔圣言，德理政刑上。
百年樵斧外，留得挂寒猿。不奈西溪水，流香出洞门。
接影武昌城，分行汉南道。何事闲门外，空对青山老。
司晨兼五德，曾伴宋宗窗。日攘能防慎，终当免镬汤。
枯槎啅乾鹊，交臂失夫君。柰此一尊酒，凭高空水云。
掌中擎白日，舌上覆金钱。壁立争千仞，毫光彻梵天。
旧友无由见，孤坟草欲长。月斜邻笛尽，车马出山阳。
重九共游娱，秋光景气殊。他日头似雪，还对插茱萸。
夜月闽杯浅，春风楚制轻。故乡空费梦，来此听溪声。
恨杀庭前鹊，难凭卜远期。朝朝来报喜，误妾画双眉。
背郭千峰起，涵空一水泓。风帆人共远，潮屿岁重耕。
绣窗同刺绣，女伴喜天晴。剪刀当日暖，妆镜隐霜明。
未去交争意，难忘黑白情。一条平稳路，痛惜没人行。
买舟不论价，但愿舟不迟。归时与郎面，不致效秋时。
地上有钱流，冥閒无半字。自作槁木看，静阅沧江流。
苦海无船渡，众生到岸难。劝君齐着力，结取万人欢。
恶念既不生，善念常相续。诸波罗密门，一切自具足。
阅书五行下，未胜百回读。至道一念存，请事不远复。
豁开顶门眼，照彻大千界。既作法中王，於法得自在。
照影寒溪水，溪中水也香。佳人临宝鉴，自作寿阳妆。
山润石含玉，林秀渊藏珠。珠玉两交辉，情穷意难极。
负鍤刘伯伦，坐圹司空图。谁为后来达，息庵与之俱。
好念脱空经，不如山月转。将谓了多时，犹有者一卷。
盈尺兆嘉祥，三登贺一太。我虽无寸田，一饭犹足赖。
市廛有宽征，僚吏无间言。弊例亦麾却，益知彦修贤。
尽道春多雨，伤摧花易空。不知春态度，尤在雨阴中。
陵谷今迁变，衣冠半不存。闾阎小儿女，尽解北人言。
优波耶鞠多，三昧力降魔。法传香种子，意气尚周罗。
风光连北阙，景物傍西湖。禁粃涛江上，兹楼天下无。
天得一以清，地得一以宁。君王得人处，矛头相共举。
四观以为邻，朝霞以为灶。赠我不知名，千古岩下草。
紫车贮药壶，日夕发光怪。不道洞府深，翻嫌八荒隘。
迟日下金殿，香云蔼玉炉。苑花迷晚蝶，宫树集寒鸟。
入谷但杳冥，欲忘人环近。烟霞谁与娱，烦君赋招隐。
此物不难知，一雄兼一雌。谁将打破看，方明混沌时。
江花江水意，春色为谁多。极目天涯草，凄凄奈尔何。
垂涕凭回信，为语柳园人。情知独难守，又是一阳春。
盆茧未成丝，破裤劝可脱。安知增羞颜，赤胫衣短褐。
宿雨清畿甸，朝阳丽帝城。丰年人乐业，陇上踏歌声。
南面称孤贵，西京谒帝卑。谁能如李密，更望一台司。
红杏西娄树，过墙无数花。相烦间春色，端的属谁家。
诗魂躔斗壁，醉力撼蓬莱。剖山无鹊印，倾厩尽龙媒。
生来在田野，少小学耕锄。敢望多名誉，随人角挂书。
天上会双星，桥渡银河水。一别动经年，楂楂徒报喜。
有意莲叶间，瞥然下高树。擘波得潜鱼，一点翠光去。
不甘蟆蚀月，泣献磔蟆诗。却效玉川子，仍曾是退之。
百卉伏穷阴，一枝倚青色。因易探真机，生意何曾息。
三阁变瓦砾，欢乐一时休。草没石井栏，草亦为汝羞。
东风日边起，草木一时春。自笑中华路，年年送远人。
谨勿第门坏，那容堂庑增。父犹足乎此，我顾莫之承。
崩腾喷雪浪，书夜无停息。回旋天磨转，运动日卓侧。
九鸾陪玉兽，八凤荐金芝。青童歌妙曲，玄女唱清词。
甲观韶光集，禼坛好语传。思齐田庆百，假乐子宜千。
故园花自发，无复故人来。乱离朋友尽，幽佩为谁哀。
若瓠连根苦，同坑无异土。二千年已前，一火破落户。
季历并公旦，均为未尽伦。吾评千万世，两个采薇人。
溺天子殿衙，呕丞相车茵。古有礼揖客，今无劾弄臣。
不甽祥光发，难藏世上名。定多慈护力，一饮百疴轻。
众音入我耳，诸色过吾目。闻见长历然，灵源不受触。
夜静风还静，凝情一弄琴。看书闲罢笔，自在信缘心。
万叠峰峦秀，清虚杳霭间。跨门一句子，拟议隔重关。
行乐三阳早，芳菲二月春。闺中红粉态，陌上看花人。
临分亦泫然，不为穷途泣。东阡时一到，莫遣牛羊入。
昔日岩栖处，松花落草根。瓦中匪是我，棺槨任乾坤。
宁游屋溪畔，勿傍盗泉边。监竹不食笋，先贤样在前。
欲向松间去，梅西竹坞穿。莫言吟兴在，风雪灞桥边。
初月不到晓，夜色何冥冥。独立秋江上，风波卷寒星。
小家三两户，荒巘万千重。有月犬时吠，无人泉自舂。
石室空无主，浮云自去来。人间春雨足，归意带风雷。
深疑蜡作花，貌野中抱幽。冷香不盈阶，意尽仍一流。
枯荻馓霜风，暮寒声索索。无限有微禽，捉之宿如客。
去腊应差暖，今春定有寒。涧梅花半树，侵晓又凋残。
酒弄三竿日，诗成一枕风。寒声落鸿雁，秋意著梧桐。
壮图可复道，罄折营五斗。负郭二顷田，何时落吾手。
十月气候变，园林霜叶黄。余粮栖下亩，宿霭罩寒塘。
安石廊庙姿，岂不娴将略。氐奴惊伟人，良已先得着。
云鹤性孤单，争堪名利关。衔恩虽入国，辞命却归山。
碧草垂低岸，东风起细波。横汾从游宴，何谢到天河。
散下渚田中，隐见菰蒲里。哀鸣自相应，欲作凌风起。
关路入云平，泥涂自送迎。书生无马癖，客子效鸡鸣。
人禀五行秀，卓然与物异。由其达大经，秉彝不容己。
兰菊不竞芳，鸿燕各有时。可以人不如，大哉义曰随。
亲命悬医手，敢将亲命轻。为舆不辞往，重母故身迎。
骐骥无伯乐，尖轻徒竹披。北台深雪裹，且读坡仙诗。
菰黍团云白，菖花剪玉长。晚凉新月上，水殿按霓裳。
何事当清世，归来咏考槃。近闻新住处，不似在长安。
人谁独无母，汝母良可悲。汝饱讵几乎，亦有生子时。
巧笑解迎人，晴雪香堪惜。随风蝶影翻，误点朝衣赤。
两山斗咽喉，群石矗牙齿。行客无限愁，横吞一江水。
自从胡乱后，更不少盐酱。开口便见但，岂在语言上。
山鸡啼一声，深院日照午。世无同心人，入此薜萝里。
昔年池满地，今见屋耽耽。不结莲花界，龟鱼死未日。
水落秋菰老，夕寒烟树微。绝为双白鹭，飞去似知几。
君父今安在，谆谆免矣乎。可怜齐女子，不问辟司徒。
新绿小池沼，田田浮翠钱。雨中珠万颗，巧妇其能穿。
直以母事妾，只云父所安。可怜遭楚毒，加意更承颜。
能执般若锋，发信力难穷。岂羡金轮位，只乐佛心通。
祓除啸梁崇，惊走散花魔。切莫敺穷鬼，相从岁月多。
带香入鲍肆，香气同鲍鱼。未入犹可悟，已入当何如。
夜吟秋山上，袅袅秋风归。月色清且冷，桂香落人衣。
能损数百亏，不听债家偿。要自父一语，铭心不敢忘。
白发夷门老，能兴晋鄙师。魏王备它盗，曾不备如姬。
渐台通翠浪，暑殿转清风。帘卷东朝散，金乌未遽中。
昔人泯黄壤，陈迹变沧波。劫火洞然坏，无如嘉句何。
分手暮江寒，徘徊立马看。寻常相见易，倍觉别离难。
雨足新晴后，凉生静夜时。支筇谁得见，惟有鹭鸥知。
四海水尚浅，孤城愁更深。船上何人笛，吹入芦花林。
尔来鲁泮新，快睹戴席重。下舂分尺光，乃与此际逢。
四海佛宫阙，三峨不待夸。山深龙听法，野迥鹿衔花。
世事皆浮云，人间几朝暮。不知溪上山，犹有桃源路。
机前一句子，用处不留情。如撞幢子弩，箭箭中红心。
风雨秋池上，高荷盖水繁。未谙鸣摵摵，那似卷翻翻。
前晚尚锥锋，昨日突鎗剑。今朝又稍长，吾曾刻竹验。
根在淤泥中，花开丽日红。洁精无玷污，明月却相融。
糊涂不成书，把笔意甚喜。举头见爷笑，持付三四纸。
吟昔从军瘦，生涯出仕空。山中破茅屋，日日是秋风。
寒塘净如镜，云冷水葓秋。溪鸟无情物，悠悠不解愁。
酿忆青田核，觞宜碧藕筩。直须千日醉，莫放一杯空。
谁家少年儿，心中暗自欺。不道终不可，可即恐郎知。
地卑梅雨湿，气压篆烟低。熟是披襟处，高楼百尺梯。
闻说均州景，而今涴战尘。应随黑杀帝，避地肯来闽。
下帏恣午睡，怪杀鸟相呼。起来慵刺绣，窗下理菖蒲。
投子下绳床，今朝为举扬。驴前马后汉，切忌乱承当。
世传汉明帝，始梦见金身。曷不观列子，西方有圣人。
今吾抱何恨，恨无匡复姿。含笑看吴钩，回首蛟龙池。
端石如池状，润疑云雨通。粗官不识字，好去伴诗翁。
去国有华发，出关无送车。未能尽韬晦，紫气作前驱。
先绪微如线，未知谁亢宗。翁犹惭父祖，汝可复惭翁。
花开水晶瓶，叶排青琐窗。枝红立白帜，蝶阵垂翅降。
将身托战争，世事百无情。相对生离别，浑如落叶轻。
年去实不去，年来实不来。山僧都不会，露柱笑咍咍。
主当风云会，谢尔从者劳。感恩义不小，块独委蓬蒿。
武昌古名地，英秀森琳琅。既号诗书窟，复称云水乡。
雨后过畦润，花残步屐迟。把文惊小陆，好客见当时。
金炉烟霭微，银釭残影灭。出户独裴回，落花满明月。
晓浦烟笼树，春江水拍空。烦君添小艇，画我作渔翁。
坦坦平如镜，弯弯曲似钩。无人收拾得，飏在粪堆头。
江南季春天，莼叶细如弦。池边草作径，湖上叶如船。
霜菊花萎日，风梧叶碎时。怪来秋思苦，缘咏秘书诗。
桥阔狭如马，芦高低似人。白苹洲上客，枉恨洞庭春。
蔽野旌旗色，满山笳吹声。功名早晚就，裴度亦书生。
楼迥星河转，宵残鼓角催。重门和月锁，寒梦绕花回。
天地自相悬，何名大道坚。聪明无滞碍，愚昧莫知前。
子猷癖爱竹，无梦到香影。雪夜棹匆匆，未必有诗兴。
君心莫淡薄，妾意正栖托。愿得双车轮，一夜生四角。
丛丛万横枝，罗生杂松篁。不以岩穴幽，岁晚政自香。
夏肤粗已皴，秋蒂熟将脱。不辞抱蔓归，聊慰相如渴。
白玉谁家郎，回车渡天津。看花东陌上，惊动洛阳人。
四海兵今息，耕夫未得知。黄梁不敢吃，碗尚半蒿藜。
日向皇都永，冰从太液融。青阳才转律，物物被和风。
憔悴远归客，殷勤欲别杯。九星坛下路，几日见重来。
涪山信有灵，送客六月雨。晓行如深秋，千憩无点暑。
橐重驴鸣苦，村空鬼哭悲。黄华存大体，不肯问狐狸。
物理窥开后，人情照破时。欲知花烂熳，便是叶离披。
有问冬来事，京师出大黄。贪他一粒粟，失却半年粮。
君信问平安，闺中差可欢。竹佳连露倚，云好下阶看。
采缕盘金丽，香蒲镂玉匀。君王千万寿，岁岁乐兹辰。
方寻莲境去，又值竹房空。几韵飘寒玉，馀清不在风。
茸茸翦熟丝，雨染燕脂晕。满树敛黄昏，槿花无此分。
仗节朔庭回，建议光明入。尽得强敌情，何人敢轻袭。
遗庙丹青落，空山草木长。犹闻辞后主，不复卧南阳。
狺狺多楚狗，何处续离骚。草径无尘入，秋峰与节高。
一物具一理，皆有极则处。索焉而不精，於德何所据。
藩兄欲学书，来问学何如。孝悌为根本，文章特绪余。
雪后竹君子，霜前松大夫。梅残半点白，猿叫一声孤。
萧洒桐庐郡，春山半是茶。新雷还好事，惊起雨前芽。
十方同聚会，个个学无为。此是选佛场，心空及第归。
南山北垞下，结宇临欹湖。每欲采樵去，扁舟出菰蒲。
药品用昆虫，遂亏全活功。至今仙未得，只在蜀山中。
堂有期颐母，天涯事远游。人生归养乐，薄宦一萍浮。
结舍近沧洲，江山不外求。我来明月夜，更得主人留。
绕臂双绦脱，红纱昼梦惊。连吹紫云曲，不及晚妆成。
春色入垂杨，烟波涨南浦。落日动离魂，江花泣微雨。
颜色尤难近，馨香不易通。朱门金锁隔，空使怨春风。
矗矗山光映，团团树影重。断猿啼午夜，孤鹤唳秋风。
有时醉浊清，随意眠小大。何须酒池中，始了一生课。
春畦生百药，花叶香初霁。好容似风光，偏来入丛蕙。
不到岁时久，生来人事疏。扫云僧亦去，谁伴主翁居。
耕得紫玻璃，凿成天马蹄。润应通月窟，洗合就云溪。
晓桉三杯后，闲烹北苑茶。色香俱绝品，雪泛满瓯花。
一心贯群伦，乃是吾祖事。耳孙不绳武，愧子两大字。
驴技已过目，戎衣方骇心。文章端自误，痛悔空在今。
落日下大野，江边渔事收。小舟横断岸，长笛一声秋。
龙行踏绛气，天半语相闻。混沌疑初判，洪荒若始分。
于禄本为养，资身岂所安。珍肴与白粲，虽美若为餐。
曾闻一夕语，可胜十年书。同舟数月程，其得当何如。
中妇扫蚕蚁，挈篮桑树间。小姑摘新茶，日斜下前山。
大海波涛浅，小人方寸深。海枯终见底，人死不知心。
野鸟春布谷，阶虫秋络丝。呶呶空过耳，终不救寒饥。
柴门寒自闭，不识赏花心。春笋翠如玉，为人拈绣针。
山花有空相，江月多清晖。野意写不尽，微吟浩忘归。
往日非今日，今年似去年。九关多虎豹，聊作地行仙。
月夕孤单女，天涯放逐臣。偶逢顾曲客，忘却买茶人。
缓步绕芳丛，时时鼻观通。不须薰百和，满院是香风。
有心兴汉室，不意吒孤儿。帝昔曾三顾，臣今表出师。
虽过老人宅，不解老人心。何事残阳里，栽松欲待阴。
写就相思字，灯前带泪看。欲缄还未忍，少待泪痕乾。
群山虽叠嶂，大海暗来通。气类倘相应，寸心千里同。
记取元城语，南州热异常。别无卫生诀，止酒是丹方。
魍魉何曾见，头旋即下神。图他衫子段，诈道大王嗔。
上阁便见海，入门方是山。塔高端似笔，城转曲如环。
舍舟上招提，遥入松林间。透脱俗尘网，是名第一关。
野岩非汝肖，山泽称吾舑。珍重梁高士，深知谢幼舆。
与花不同色，与竹元同德。风月偏相寻，携手清凉国。
南伐踰铜柱，西征出玉关。不如茅屋底，高枕看青山。
公富天人学，已收廊庙用。宿有云水债，聊寄泉石供。
鹤肯从坡老，鸠能感醉翁。老夫曾化蝶，飞入百花中。
逢师许多时，不说些儿个。及至如今闷，损我援笔末。
园中杨柳树，飞舞似含羞。如何风静处，尽放眼中愁。
禁琐天浆嫩，虞行夜月寒。一瓢那可醉，应遣试尝看。
红雨未随风，白雪忽满枝。秪今正月尾，政是断肠时。
河洲花艳爚，庭树光彩蒨。白云天台山，可思不可见。
手便筇杖冷，脚厌芒鞋紧。两袖吹松风，东冈复西岭。
廉隅集谣咏，举世尚和光。平生憎老子，蓄雨肥菱塘。
占断百花白，摘来三伏凉。着身素馨国，荀令未为香。
故人如念我，为说瘦栾栾。尚有身为患，已无心可安。
徐徐东海出，渐渐上天衢。此夜一轮满，清光何处无。
外慕亦无已，反身良有馀。乘流如可游，韫厁岂藏诸。
江湖道四达，坎险横危机。一旦席上遇，惠大政岂非。
此世不移动，彼世不改变。惟一坚密身，一切尘中现。
美人梳洗时，满头间珠翠。岂知两片云，戴却数乡税。
飞宇棘南傃，以待风之薰。因君奉扬力，并慰塞下人。
林外初晴后，斜阳满芰荷。频来指灵鹫，此去路无多。
清晓叩玄关，忧时鬓已斑。何如闲道士，隔竹看君山。
中坻出盘陀，曲突非刻画。仙翁碾玉尘，盈瓯试春色。
二陆为童日，驱驰屡忘归。至今桑柘响，禽鸟尚惊飞。
云卧不禁冷，误把岩扃触。翻动若木枝，红光被空曲。
耻与俗同犀，惟有身随影。不谓世尘中，梅亦更此境。
仙木浮玉醴，香菰蔟宝盘。汉宫三十六，争奉圣人欢。
自系牛昌隐，威风震海寰。待吾谋用日，同共扫完颜。
沙晚鹡鴒寒，风吹紫荆树。忍泪独含情，江湖春欲暮。
青阳满芳蕤，流连度丘园。眄睐不忍折，恐伤造物恩。
一笛秋风急，千岸晚照多。竹根邻叟醉，牛背牧儿歌。
飞将无时命，庸奴有战勋。谁怜老卫尉，身属大将军。
忆昔矜容色，如今懒抹涂。谁能面皮皱，施粉又施朱。
暮色溪山远，烟林一两家。孤舟何不在，雁欲下平沙。
万里无寸草，出门便是草。支筇寂寞中，望断无人到。
天地又秋风，溪山忆剡中。孤舟幸闲著，借我访支公。
披时响萧骚，卧处堆偪仄。傲然烟雨中，安知有睢泽。
脉脉长摅气，微微不离心。叩头从此去，烦恼阿谁禁。
富贵以荣亲，有命不可必。道义以荣亲，古人所无斁。
定回人寂静，绕鼻碧莲香。却认循檐月，摩尼发夜光。
同此江湖心，有盟非知已。我亦畏机人，莫入惊波裹。
四海狼烟静，中原信息通。罢拈三尺剑，休弄一张弓。
欲识梅山境，回环列万峰。朱门依绿水，粉堵出青松。
茫茫三界中，何处不自在。情存想未除，转侧成拘碍。
问春从此去，几日到秦原。凭寄还乡梦，殷勤入故园。
雨余寒气浅，园林作春媚。不知海棠花，新来著花未。
交州一村里，有妪负薪行。万里庾道愍，心知为所生。
绛树无花叶，非石亦非琼。世人何处得，蓬莱石上生。
方期秋气高，遍阅山水窟。青鞋此蜚动，幽意那可及。
既食丈人粟，又饱丈人刍。今日相偿了，永离三恶途。
碧嶂猿啼夜，新秋雨霁天。谁人爱明月，露坐洞庭船。
伤心九载绩，焦思八年中。启亦呱呱泣，惟思度土功。
我病死无日，经书更穷年。少年宜若厉，诗酒勿留连。
九九八十一，穷汉受罪毕。才拟展脚眠，蚊虫獦蚤出。
红日照扶桑，寒雪对华岳。三更过铁围，拶折骊龙角。
坐嗅白莲药，卧看青竹枝。间斋不成寐，起读圣俞诗。
锁却藏舟屋，丁宁勿浪开。渔郎最饶舌，曾去引人来。
种鞠一百丛，九月开盈枝。莫言无好花，好花开罗迟。
江上多嘉客，清歌进白醪。灵均良可笑，终日著离骚。
月黑雁飞高，单于夜遁逃。欲将轻骑逐，大雪满弓刀。
饱食无馀事，逍的散步行。清晖人不见，鸥鹭自相迎。
密蕴罗文细，明含玉色清。冰盘时荐美，刀惹断丝轻。
隔溪骑度水，浮去似鸱夷。莫话五湖事，且看牛背儿。
永日消金鸭，暄风汎宝鸾。自从归意动，无复梦魂安。
正当艰难时，岂无济时策。连樯荆州船，悠悠回赤壁。
市脯店犹远，刈刍人未归。夜深语童子，且掩半边扉。
遥羡青云里，祥鸾正引雏。自怜沧海伴，老蚌不生珠。
寂寂度年光，坚贞玉雪香。冶容谁氏子，终日傍垂杨。
嫁得金吾子，常闻轻薄名。君心如不重，妾腰徒自轻。
泰山一毫轻，沧海一滴水。我观天地间，何啻犹一指。
出师亘长云，尽驱诣阙下。首唱恢大义，垂之俟来者。
忧信述最亨，知休以祐然。留希佛背生，推求比旧前。
诸偶缘安有，实相非相偶。虽神如季咸，终亦失而走。
种花真护落，曾不救号寒。我自金芍药，从渠黑牡丹。
八请犯天颜，今朝出汉关。浑如倦飞鸟，日暮傍巢还。
白云来何时，英英冠山椒。西风莫吹去，使我心摇摇。
歆已作佐命，雄甘为大夫。独馀黄室主，不肯面新都。
为怜季有子，逆探父传贤。断发文身事，诬哉司马迁。
莲生污泥中，其叶何青青。人生有恒性，云胡荡於情。
淮阳谁可傅，无以易元成。即汝阳狂意，为王言事兄。
努力张谋父，躬耕老白云。无年俭足用，此外奈何君。
夜光沉千岭，寒星动一川。汀沙霜似雪，寂寂系江船。
彼已苦其密，此犹患其疏。欢呼试新纲，一举双白鱼。
积雨莓苔色，秋风松桂林。莫随蓬鬓改，黄落见真心。
道不远于人，乾坤只在身。谁能天地外，别去覔乾坤。
丹篆钗符小，朱丝臂缕鲜。都无邪可辟，只有寿方延。
日日日西沉，日日日东上。若欲学菩提，但看此模样。
石匮埋礼物，灵光照夜多。龙归天上后，无复更风波。
看梅如看画，由我不由他。千树江头少，一枝瓶里多。
飘零尘俗客，再见水仙花。清芬二十载，饶杀兰杜家。
不放溪东西，随分纳些儿。冷暖只自知，分明说向谁。
宋贾两名士，茫然立下风。信知古贤圣，多隐卜医中。
窗间耿残灯，屋角照落月。披衣启柴关，呼帚扫黄叶。
滔天来洚水，震瓦战昆阳。此敌犹能御，春寒不可当。
天晴盖却屋，乘时刈却禾。输纳皇租了，鼓腹唱讴歌。
欲说宗乘正，不落凡兼圣。有无俱不到，截断邪师柄。
川流八桂末，地势九疑余。不惮勤酬唱，江通丙穴鱼。
丛生山上下，影在月中央。受性老弥辣，开花晚更香。
餐霞成鹤骨，饵药驻童颜。静想神仙事，忙中道路闲。
无门为法门，三关何用立。熟处即难忘，又从这里人。
寒阴竹梢云，清分稻畦水。无令鸥鹭知，惊散菰蒲雨。
菰甘因辍送，荔熟亦均分。食指真欺我，脾神不似君。
晴日登临好，春风各望家。垂杨夹城路，客思逐杨花。
落日五湖游，烟波处处愁。沈浮千古事，谁与问东流。
雨散云收后，崔嵬数十峰。倚栏频顾望，回首与谁同。
澹寂自天姿，逢人借颜色。一笑比河清，希仁太孤特。
微雨久逾润，禅房低复深。下帷香一缕，收尽向来心。
刚有下水船，白日留不得。老人独自归，苦泪满眼黑。
古院枫篁里，寥寥隔市喧。仙禽发异响，惊起老僧禅。
飞桥架横湖，偃若长虹卧。自问一日中，往来凡几过。
旧者今不见，今者旧不知。万古明月在，千山黄云飞。
军中富余暇，飞苔同城隈。雍容陪后乘，一一应刘才。
八月观潮罢，三江越海浔。回瞻魏阙路，空复子牟心。
色见终难见，就裹明须现。回头彻见时，不离娘生面。
忆昔韩退之，南征过吾州。持觞看叉鱼，妙句落芳洲。
日影飞花殿，风文积草池。凤楼通夜敞，虬辇望春移。
急流漱乱石，石色白齿齿。瞥见水色浑，篱头过山麂。
二八如同雪，三春类早花。分行向烛转，一种逐风斜。
直指岭头路，宁论几日回。寻春有消息，寄我一枝梅。
酷矣杖流备，奇哉鱼跃冰。能令母心司，不异已亲生。
南溪抱瓮客，失意自怀羞。晚路谁携手，残春自白头。
湖上山如故，湖边客总非。容堂今不见，凉夜草萤飞。
沙鸥故飞飞，湖雁更历历。顾我亦忘机，相看同一适。
晚霭隔远岫，秋容入平林。方素仅盈尺，岩谷能许深。
众景纷骄蹇，君独著语亲。十诗已椟藏，不与俗子论。
欹枕听寒更，寒更发还住。一夜千万声，几声到君处。
入谷多春兴，乘舟棹碧浔。山云昨夜雨，溪水晓来深。
禾黍不阳艳，竞栽桃李春。翻令力耕者，半作卖华人。
闻郎今日来，日斜何不至。应知篙橹迟，羡杀云中翅。
山郭灯火稀，峡天星汉少。年光东流水，生计南枝鸟。
明主东封后，龟蒙望益尊。巍然此行宇，时许荐蘯蘩。
闽越曾为塞，将军旧置营。我歌空感慨，西北望神京。
溪流去无穷，路远更难尽。信步到桥边，望中千里近。
多病苦虚羸，晴明强展眉。读书心绪少，闲卧日长时。
下瞰十仞余，遥瞻几千里。游客日暮时，乡心万端起。
荦确南山路，丛筠冒水生。寒梅销落尽，犹有数花明。
向来上阳人，尽属沙叱利。长门不用守，蜥蜴草间戏。
春濑与烟远，送君孤棹开。潺湲如不改，愁更钓鱼来。
吾人真铁人，畴昔已百鍊。携家过残年，来吃随堂饭。
素面已云妖，更著花钿饰。脸横一寸波，浸破吴王国。
世事知难了，应须问苦空。羞将看花眼，来入梵王宫。
淮山二十里，秀色已在户。舟车走梁宋，烟树引吴楚。
芒屨方疑湿，天晴迳又乾。由来云在下，木杪是栏干。
雪斋凡数种，此种出清漳。或作西斋号，南州许擅场。
静宜樵隐度，远与车马隔。有时行药来，喜遇归山客。
华行有后先，志节无今古。君看锦绷儿，楚楚已可数。
紫绿终朝染，因何不识非。莆田竹木贵，背负十柴归。
桥上车马发，桥南烟树开。青山斜不断，迢递故乡来。
燕子知时节，还寻旧宇归。新人方按曲，不许傍帘飞。
一霎荷塘雨，明珠翠盖擎。柄危难得稳，稍侧便须倾。
吴越争雄日，区区在用兵。空余争战地，无处不高城。
不肯一世人，草木自宾磉。举杯问樵岚，见有此客否。
一丛三百朵，细细拆浓檀。帘幕护花气，不知窗外寒。
终古郁岧峣，东南此撑柱。当时若更高，恐碍日月路。
不识刘公字，今方睹一斑。笔兼鸥蔡体，品在上中间。
荷叶罩芙蓉，圆青映嫩红。佳人南陌上，翠盖立春风。
一二三四五，五四三二一。无量妙义门，皆从此经出。
昨朝才解冻，今日又开花。帝力无人识，谁知玩物华。
呜呼忠献公，典则垂后裔。遗言故在耳，夕阳当自厉。
逐舞飘轻袖，传歌共绕梁。动枝生乱影，吹花送远香。
春风有何情，旦暮来林园。不问桃李主，吹落红无言。
倦客惊危路，伤禽绕树枝。非逢暴公子，不敢涕流离。
韵绝香仍绝，花清月未清。天仙不行地，且借水为名。
游从二年中，离阔三百日。政自迹如疏，不妨心故密。
当年下沔鄂，回首几秋风？景物浑如昨，千帆落照中。
心清闻妙香，宴坐旃檀林。坐香元不断，莫作死灰心。
锦园无十亩，缓步足登临。弄月波涛细，爱山花木深。
露重湿征衣，风急翻纱帽。山下灌园人，倚锄看马过。
一柱悬通衢，可望不可进。老仙指谓予，傍边有捷径。
雨叶不自持，风花故入衣。飞花已无定，忍著恶风吹。
六出弄阴机，新晴闲夕晖。余过随雁去，残雪带春归。
一径清如扫，柴门霁影多。苔莓因鹤啄，非是客经过。
势从千里奔，直入江中断。岚横秋塞雄，地束惊流满。
红芳晓露浓，绿树秋风冷。共喜巧回春，不妨闲弄影。
四海重然诺，吾尝闻白眉。秦城游侠客，相得半酣时。
上辛兹摄事，瑞祝本通天。自此春秋笔，还书大有年。
旧山诸隐沦，身在苦无身。莫锁白云路，白云多误人。
远意在田畴，中园结茅屋。冻雨昨夜来，共欣春水足。
今日是重阳，劳师访野堂。相逢又无语，篱下菊花黄。
阳和今日到，景物一时新。陛下南山寿，长迎千万春。
沟港重重柳，山坡处处梅。小舆穿麦过，狭径碍桑回。
暗去也没雨，明来也没云。日头赫赤出，地上绿氤氲。
种种一何短，青青无复垂。可怜髡髦子，不见指冠时。
天衢阴峥嵘，岁寒心匪他。平生独往愿，零落首阳阿。
犬马何以别，斯言似太深。深言变养者，可不敬於心。
溪透桃源路，门连小华峰。虹霓横水槛，羽盖偃岩松。
少年游太学，负气蔑诸生。蹉跎三十载，今日海隅行。
净扫黄金阶，飞霜皎如雪。下帘弹箜篌，不忍见秋月。
口爽於滋味，深思命本根。心邪迷妄相，圣法教中言。
苦参道难学，放肆事容易。入脚不可深，駸駸成自弃。
为底胡姬酒，长来白鼻騧。摘莲抛水上，郎意在浮花。
袖寒倚修竹，暗起着人香。联影黄昏月，亭亭上璧珰。
独坐幽篁里，弹琴复长啸。深林人不知，明月来相照。
翩翩彼珍禽，金羽耀寒日。飞落滩上冰，对人连点七。
全活啮鞍吏，平章秤象船。丕乎真有幸，舒也竟无年。
初日宜征辔，轻寒怯褀衣。蟹黄经雨润，鸭绿得春肥。
决去先生勇，怀安二子惭。向令犹在坐，楚市赭衣三。
菌生枝上雨，龙起穴中雷。怪影漫溪侧，寒根缠石回。
白龙昼饮潭，修尾挂石壁。幽人欲下看，雨雹晴相射。
路逢一老翁，两鬓白如雪。一里二里行，四回五回歇。
今朝七月五，打鼓普请看。万里无片云，犹欠一大半。
酒喜小杯饮，诗快大字书。不知人世上，此乐更谁如。
送别未能旋，相望连水口。船行欲映洲，几度急摇手。
一顷含秋绿，森风十万竿。气吹朱夏转，声扫碧霄寒。
自昔干戈地，城空草自荒。渔樵怀旧事，何敢议兴亡。
景物皆难驻，伤春复怨秋。旋书红叶落，拟画碧云收。
击筑复击筑，欲歌双泪横。宝刀重如命，命如鸿毛轻。
花香专引蝶，非蝶亦飞来。顾影不知耻，良为贪者哀。
城中得此观，不用远寻幽。松影半坛月，竹色一帘秋。
马带桃花锦，裙衔绿草罗。定知帏帽底，仪容似大哥。
亭出竹更密，林幽人不知。能教三伏景，变作九秋时。
昨日落酒杯，引我卧醉乡。对午犹未醒，支颐听煮汤。
病骨倦空林，曳杖闲庭步。暗烛与寒虫，迢迢思风露。
弱绦絓轻丝，尽日寒溪侧。护少近知无，溪鱼皆尔识。
倦翼已知还，投林谋夜宿。戈宿无容心，机深未为福。
寻花不惜命，爱雪常忍冻。三为郡太守，清似於陵仲。
狗子无佛性，慈悲似海深。寻言逐句者，埋没丈夫心。
移舟泊烟渚，日暮客愁新。野旷天低树，江清月近人。
柱取饮不尽，量容惟一升。足如戈示戒，君子当兢兢。
皎皎天上月，随人如有情。何当背银烛，充我如绝缨。
织茎寒始密，秀叶晚逾滋。芳意君须识，群葩摇落时。
已筑环为堵，仍裁月作床。公来时隐几，身世在义皇。
北山尽环合，柔岗轻杂云。一峰自能好，况此玉成群。
岁暮偶出郭，斜阳带远村。雪松含腊意，沙水动春痕。
天地广无边，何云藏北斗。跛脚老云门，未明三八九。
诗多唐代刻，柏尚晋时青。想得真君剑，犹余蛟血腥。
永日兴难望，掇芳春陂曲。新晴花枝下，爱此苔水绿。
韵胜谁能舍，色庄那得亲。朝扬一映树，到骨不留尘。
绿绮弦朱丝，为我调白雪。此亦化绪余，所长兼五绝。
楼上澹山横，楼前沟水清。怜山又怜水，两处总牵情。
手种篱边菊，秋来亦自开。惊蝶翩翩舞，雄蜂去复来。
溟鲲运不赊，大地一微沙。更有九万里，依旧入芦花。
男女不婚嫁，随缘卖笊篱。这船滋味子，岂与外人知。
磔索银须细，翩翩粉翅柔。百花巡已遍，入梦戏庄周。
染亦不可成，画亦不可得。苌弘未死时，应无此颜色。
牧童真可乐，摘草吹画角。撒手抚牛身，鼻孔难措索。
玉立蜻蜓小，香欺漫港秋。百年清绝意，孤棹抵封侯。
